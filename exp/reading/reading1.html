<!DOCTYPE html PUBLIC "-//W3C//DTD XHTML 1.0 Transitional//EN" "http://www.w3.org/TR/xhtml1/DTD/xhtml1-transitional.dtd">
<html xmlns="http://www.w3.org/1999/xhtml">
<head>
<meta http-equiv="Content-Type" content="text/html; charset=utf-8" />
<!-- <link rel="icon" href="icon.png" type="image/png"> -->
<title>reading 1</title>
<link rel="stylesheet" href="../main.css">
<script src="../jquery-3.3.1.min.js"></script>
<script src="script.js"></script>
</head>
<body>


<h4>序001-2</h4>
<p>王懋中先生詩集叙<br>今工萬曆之初年世人譚詩<br>必曰李何人曰王李必李何王<br>李而後為詩不李何王李非<br>詩也又謂此回家者具源出</p>


<h4>序002-1</h4>
<p>于青蓮少陵民則又約李杜<br>必李度而後為詩不李杜非<br>詩也自李度而上有沈有宋有<br>盧駱有王楊再上有隂何有<br>江有鮑有言謝在上有曾劉有</p>


<h4>序002-2</h4>
<p>稽阮有潘陸有左有韋有束<br>有蘓李無暇數十百家悉置<br>不問而僅津津于少陵清蓮献<br>吉仲默元美于鱗六人此何<br>說也青蓮少陵籠挫百民包</p>


<h4>序003-1</h4>
<p>絡衆彚以兩家盡詩則可李<br>何王李有專至而無全造以回<br>家盡詩可乎三十年中人得以<br>說是謷然橫議如夢未醒近稍稍<br>覺悟矣而又有為英雄欺人者</p>


<h4>序003-2</h4>
<p>跎漢唐而之宋曰蘓子瞻必子<br>瞻而後為詩不子瞻非詩也夫<br>長公言語玅天下其為父章吾<br>不敢輕訾至于詩全是家人□<br>臼而欲以子瞻盡詩可乎後進</p>


<h4>序004-1</h4>
<p>之士惑溺其說往趨亂走動□<br>矩矱以是求詩詩烏得不日逺<br>大都所謂詩者以我用人而不<br>人狥以今灋古而不古泥無所<br>不模傲無所石探索而實自運</p>


<h4>序004-2</h4>
<p>自宰自裁自命有意無意出<br>機入機是詩之道也懋中先<br>生弱冠釋褐選居翰苑本天<br>清華蔚為世彥以彼齊本何<br>邃不能為磊落瑰瑋之調縱</p>


<h4>序005-1</h4>
<p>橫排蕩之思而公有所石用所<br>為詩大率條貫其章夷坦□<br>格雋永其味幽悠其韻婉□<br>其詞綽約其度上可當錢劉<br>而下石廢香山此已之詩而非</p>


<h4>序005-2</h4>
<p>人之詩也非今而襲古者之詩<br>也置公詩于漠魏六朝之聞音<br>不知其所適従置公詩于近□<br>逐響躡景陳戶效顰之內□<br>公翹然而立矣雖不盡詩而可</p>


<h4>序006-1</h4>
<p>以詩矣吾所扼腕大息於公者<br>朱紱亡何绿髮黃壤未竟久<br>章黼黻之觀而僅以碎金屑<br>王為名山副在是公不盡詩而<br>詩畫公也人不可以無年安能</p>


<h4>序006-2</h4>
<p>不為公生一慨雖然公有孫凢<br>穆風猷開朗則於德義福精<br>儲英為時俊髦太立之長文也<br>其詩亦春容爾雅中律呂諧<br>金石必蕳之子美也公年易盡</p>


<h4>序007-1</h4>
<p>而其遺方無盡抑又何憾<br>　　　　　鄒迪光譔<br>　　　　　　孫純一敬書</p>


<h4>序007-2</h4>
<p>校刻具茨先生詩集目録<br>巻之一<br>擬古詩　共計七十六首<br>擬青青陵上栢　　　擬今日良燕會<br>擬迢迢牽牛星　　　擬生年不滿百<br>擬東城高且長　　　擬冉冉孤生竹<br>擬明月何皎皎　　　擬庭中有竒樹<br>擬廻車駕言邁　　　擬去者日以踈<br>擬驅車上東門　　　擬凛凛歳云暮<br>擬客從逺方來　　　擬行行重行行</p>


<h4>序008-1</h4>
<p>擬青青河畔草　　　擬明月皎夜光<br>送全翁掌教常熟　　院中中秋對月<br>送盧子才　　　　　雲峰巻為沈夷齋題<br>輓陳茶丘　　　　　送沈夷齋<br>夏夜泛梁溪　　　　題宜山<br>賦得雲谷送徐西巖司甌寧訓<br>乗月尋藕華居　　　紫陽菴觀丁野鶴真身<br>雲居寺　　　　　　湖上山閣夜眺以上四首杭州作<br>蘭石為華氏作　　　楓潭詩<br>李節推乃祖衡嶽齋手巻</p>


<h4>序008-2</h4>
<p>途中懁所知　　　　午日途中憶諸弟<br>憶弟　　　　　　　下邳子房祠圯橋故處<br>橋隠郭翁墓於寵泉之瀨源逖懷往哲詩以吊<br>之　　　　　　　　溪行偶得顧氏别業<br>詠史　　　　　　　送駱兩溪謝病還武康<br>平岡七夕見招風雨不克赴<br>喜雨<br>送人上陵　　　　　王侍御席上觀画水<br>　　送嚴都事使浙　　　擬古<br>雜詩　　　　　　　詠史</p>


<h4>序009-1</h4>
<p>題石厓巻　　　　　為王允寧贈婦四首<br>雪屏為趙考功賦　　宿益上人房<br>晩還别墅　　　　　初發鄉邑别親知<br>問故園　　　　　　南村<br>懷朱數疇　　　　　蘐節圖為俞汝承題<br>邵氏貞孝巻　　　　履端詩館試<br>咏懷　　　　　　　鳥名<br>丁未歳病起入都有懷里中諸友作藥名詩貽<br>之　　　　　　　　草名<br>雜詩二首　　　　　書館述懷</p>


<h4>序009-2</h4>
<p>論交以下館試　　　盆榴<br>春郊即事　　　　　擣衣篇樂府<br>巻之二<br>五言律　共計一百七十九首<br>詠汙渠鶴　　　　　逰仙三首<br>前湯菴　　　　　　送嚴節推<br>送陳守之任沂州　　許院判挽歌二首<br>送益上人南歸　　　悼亡友<br>正月雪和韻　　　　謁三忠祠<br>春日閑居　　　　　題画</p>


<h4>序009-2</h4>
<p>新建侯文成王公小像</p>


<h4>序010-1</h4>
<p>村居感興　　　　　喜唐應徳見訪别墅<br>秋日溪上偶成　　　晚起偶成<br>秋居用唐人韻得五首<br>送駱質夫謝病歸湖州和王允寕韻<br>七夕雨　　　　　　送高都諫倅廣東藩幕<br>鄉園偶成　　　　　幽居<br>讀李忠定靖康傳信録二首<br>途中暑寄所知　　　寄趙孟静<br>卜居後柬吴曰静歐學章<br>賀王允寧移居二首　柬盧浚卿移居</p>


<h4>序010-2</h4>
<p>送吳道士　　　　　送楊都諫謫貴州<br>陳封君六十雙壽　　江隂花母節壽詩<br>寄尹汝基　　　　　至後二日雪<br>觀出軍十首　　　　洲為蔡長卿題<br>和鐘石學士齋夜見雪拗體二首<br>輓張封君<br>贈朱從龍外兄二首　贈數疇<br>代贈崇安住持僧　　題華氏撫絃小像<br>代賀張尚寶兩歳生兩子即羅峯閣老子也<br>送萬容齋通判南雍　送南豐尹高文明</p>


<h4>序011-1</h4>
<p>梅窓為蔡君題　　　壽彭宣父<br>送羅希文掌鄞縣教　壽沈徳夫母<br>輓盧湲江父　　　　送李威甫掌長興教<br>送俞汝承行二首　　送朱月河判雷州二首<br>補送駱尹敖歐四年兄使諸藩二首<br>送潘勿齋司黄巖訓　賀鮑如泉七十<br>送孫志高侍母歸浙　題陽峰<br>芳洲贈袁太醫　　　為顧汝隆悼亡<br>野寺　　　　　　　送陸鍊師歸領道會<br>送益上人南歸　　　送顧槩</p>


<h4>序011-2</h4>
<p>送張僉休寕二尹　　月溪號詩<br>送朱省簿樂安　　　鐵瓶草堂二首<br>輓湯母　　　　　　陽峰巻<br>壽詩　　　　　　　壽吕思齋七十<br>壽陸頤齋七十　　　題惠坡<br>題顧與新清溪庄和唐應徳韻四首<br>送周顒分教嚴州<br>和龍岡送白洛原将命護作因得歸沐<br>酬包元達侍御見示之作兼致别意二首<br>郭允新宅中秋燕集限韻得王字二首</p>


<h4>序012-1</h4>
<p>秋居五首　　　　　偶成<br>送姚友竹二首　　　代作惠坡詩鄭子<br>書觀瀾巻贈行涂堂主簿父二首<br>夏日偶成　　　　　代壽曹山人六十<br>義興道中　　　　　登孤山用唐人張祜韻<br>紫陽菴　　　　　　崇徳道中<br>吳廷宣父母雙輓　　壽苗東洲七十<br>題文苑　　　　　　茹瀾堂號詩<br>陸節之夫婦七十雙壽<br>途中送春寄諸弟　　初入都寄親知</p>


<h4>序012-2</h4>
<p>吕梁題養素軒　　　野望<br>寄王允寜用舊贈韻　送篆文生<br>壽蕭尹　　　　　　歲暮送客<br>得家書三首　　　　送黄三峰僉憲山東<br>和陳平岡七夕韻　　送壽昌吳尹<br>送李仲西都諫節推大名<br>九月七日汪維義宅對菊<br>和孫季泉韻二首　　會同年二首<br>左順門問安同郭允新作<br>酬歐學章見贈移居　張映山書屋巻</p>


<h4>序013-1</h4>
<p>登鏡光閣　　　　　贈僧<br>黄公澗　　　　　　移居<br>安黄門曾祖母九十八壽詩<br>又柬盧浚明移居　　輓鄒望代作六言<br>鄭海濤索壽鄒謹齋八十六言<br>歩虚詞四首　　　　寄題前湯菴<br>銅雀伎<br>巻之三<br>歌行　共計四十一首<br>題見山巻　　　　　壽鄉人</p>


<h4>序013-2</h4>
<p>大梁行送陸白菴同年使周藩<br>文衡山枯木竹石為汝湖學士題<br>寶劍篇贈盧浚卿　　天柱篇贈徐子芳<br>送甘尚書兄還蜀　　題許由棄瓢<br>擬漢京篇　　　　　壽陸用之父怡閒<br>胡進士瓊林醉歸圖　未翁夫人七十壽詩<br>武夷行贈王石沙侍御按閩<br>瓶山先生廉察廣西作五嶺行奉贈<br>擬漢将行　　　　　鵲橋篇<br>大雨不寐聞蛙　　　嚴陵獨釣</p>


<h4>序014-1</h4>
<p>張翁暨豐孺人七十雙壽詩以祝之<br>画鯉魚　　　　　　張東涯七十雙壽代作<br>李節推乃祖衡嶽齋年卷<br>施心菊號詩<br>贈張司廳宣城人名乾號澄江<br>醫無閭行贈吕湛溪太僕<br>題汪翁禄壽圖　　　壽侯母<br>壽錢氏　　　　　　滄海篇贈陸原仲<br>擬行路難　　　　　苦熱行<br>石屋辭三章為彭通府作</p>


<h4>序014-2</h4>
<p>良木篇　　　　　　朱衡陽□外祖紀得詩并序四言<br>洋門吊叚夫人墓<br>竇子雨索壽鄉人七十三八月十日初度<br>釣臺行送姚掌教歸桐廬<br>聞邉關有警　　　　菁菁麥樂府<br>巻之四<br>七言律　共計一百首<br>題張學士仰宸樓巻　贈北溪隱者<br>詠淮南八公　　　　送人上陵<br>嘲王允寜失僕　　　送人下第歸荊溪</p>


<h4>序015-1</h4>
<p>聞何喬仲侍御移疾野寺詩以訊之<br>送吳王二太史陪祀　諸陵<br>芳洲為袁御醫題和唐荊川韻<br>介翁見示誕孫志喜之作次韻三首<br>哭鄭碧河一首和歐强齋韻<br>寄贈唐荊川二首　　春盡懷故園<br>長陵和王允寕韻　　上已讌集<br>贈舅氏　　　　　　再贈唐荊川二首<br>送蘇幼清都諫歸養廣中<br>觀蘭亭修禊圗用上已韻</p>


<h4>序015-2</h4>
<p>送徐槐溪　　　　　送陸白菴同年使周藩<br>送周進士使淮便省　桂翁九日邵園和韻<br>託翁雨宿浣花草堂和韻<br>送孫毅齋學士赴南京<br>未翁九日即事和韻　迎恩寺二首和韻<br>和玉谿學士齋夕有感韻<br>和齋夕詩又二首　　和玉谿齋居對雪<br>和齋夕有感　　　　清明日獨坐感懷<br>雲龍山寺獨眺次壁間韻<br>壬寅上已黄少村宅中讌會余未入都癸夘補</p>


<h4>序016-1</h4>
<p>作一首　　　　　　吳白樓尚書<br>補作孫志髙宅端午讌集<br>春盡書懷　　　　　送春<br>贈隠者　　　　　　張太醫六十壽<br>送沈二槐改任恵州　得秋試消息後寄弟<br>鄭都官嘗作代秋扇詞予竊見其多怨尤不平<br>之意非知道者之言遂賦此以廣之非欲競工<br>拙於聲律間也<br>聞朱從龍下第詩以慰之<br>題碧山　　　　　　代作賀介谿生孫</p>


<h4>序016-2</h4>
<p>寄壽沈毅菴七十　　王次川八十壽詩<br>奉和數疇兄病起之作<br>奉和數疇兄對酒自嘆之作<br>數疇兄以病阻看花之約作詩見遺次韻答之<br>秋日再過顧氏清溪别業因和洞易韻<br>泛湖逰漆塘諸山再次前韻<br>追送陳澄江用章水東韻<br>題龍江　　　　　　萬梅菴詩<br>元夕憶諸弟和沈原約韻<br>秋日郊行　　　　　九日同序翁邵園賞菊</p>


<h4>序017-1</h4>
<p>和與新見贈韻　　　謁于肅愍墓祠<br>夏夜同唐應徳王道思尋顧與新清溪别業主<br>人追至設燕　　　　送鄒學士赴南京<br>送鴻山殿讀歸省　　長至日憶諸弟<br>憶昔吟贈華鴻泉之金陵<br>孟冬陳戚畹第會同年有述<br>詠紫薇花以下居翰林時作元日試筆<br>花朝感興　　　　　院中紅杏<br>鄭　泰陵詩　　　　至日長陵倍祀<br>題文巖画端　　　　西苑春晴</p>


<h4>序017-2</h4>
<p>宫栁　　　　　　　聞鴈<br>擬聖駕祀陵畢奉　聖母汎舟西湖應制<br>午日駕幸西苑侍游有述<br>戯陸節之<br>咏懷六章<br>巻之五<br>五言絶句　共計五十九首<br>春雨二首　　　　郊原春望二首以上閣試<br>詹司訓守貞義訓巻　咏園中雜花家居時作<br>葵　　　　　　　　罌粟</p>


<h4>序018-1</h4>
<p>雞冠　　　　　　　蝴蝶<br>金錢　　　　　　　蔷薇<br>又咏花　　　　　　剪春羅<br>石竹　　　　　　　玉簪<br>長春　　　　　　　白芙蓉<br>詠園中雜草　　　　蘭<br>萱　　　　　　　　書帶<br>繡墩　　　　　　　千年運<br>菖蒲　　　　　　　鳯尾竹<br>詠菊　　　　　　　梅花菊</p>


<h4>序018-2</h4>
<p>萬巻書　　　　　　御袍黄<br>金盞銀臺　　　　　蜂房<br>鵞毛菊　　　　　　樓子紅<br>粉西施　　　　　　僧衣褐<br>雙飛燕　　　　　　蛙聲<br>題四老圖　　　　　題何蘭幽谷巻代<br>澹菴詩　　　　　　題方塘<br>走筆柬數疇　　　　南湖畊雨武陵六景<br>河洑漁梁　　　　　西山烟寺<br>桃溪晴月　　　　　竹灣雪艇</p>


<h4>序019-1</h4>
<p>金霞夕照　　　　　贈青烏家<br>偶成　　　　　　　采蓮曲<br>七言絶句　共計一百五十七首<br>画百花　　　　　　又治徴巻代作<br>九月二日侍經筵有述<br>和唐應徳紅梅　　　送蔣醫歸江隂<br>送吕别駕還毘陵　　釣臺吟送人之桐廬<br>南巡歌八首次韻　　彰義關候駕<br>王子裕百花圖　　　老將行贈孫伯泉都督<br>送陳沂赴南京衛幕　送鄭翁還廣</p>


<h4>序019-2</h4>
<p>夀嵇川南母　　　　有榖堂<br>夏夜　崇雩壇陪祀　王母歌<br>三月晦日出郊游衍偶誦唐人詩三月正當三<br>十日因用為起句漫成數絕<br>南村漫題　　　　　題梅<br>聞人氏五十壽詩　　咏閣中芍藥<br>題惜花美人圖　　　題劉氏雪竹圖<br>三窮圖為周弓岡中丞題<br>夜行武林山中贈老僧<br>壽詩　　　　　　　寄高大用</p>


<h4>序020-1</h4>
<p>徐雷溪掌羅山敎　　送鄒均敷<br>壽詩　　　　　　　送周嘉遇之景陵<br>送陸奎之嶧縣　　　題石溪<br>春閨　　　　　　　送倪徳符知郴州<br>春日雜興　　　　　送劉志忠司定海訓<br>送人作教龍陽　　　贈周乾<br>送許琥作教六合　　代作許壽詩<br>夜觀海棠用故燒高燭照紅粧韻七首<br>題掃雪煎茶圖二首　帝京歌<br>長至日寄弟口號　　礪峰上元燕會譽和韻</p>


<h4>序020-2</h4>
<p>輓錢母<br>詞十首<br>壽談守教母六十太宜人<br>壽陳子宣父七十號慕泉<br>壽姚申甫父　　　　吳尚質壽母<br>題來鴈詞　　　　　又<br>顧隆吉索壽周君六十<br>壽茹母七十詞　　　代壽陳鄉人<br>馮尹父母雙壽　　　壽琴泉宗長六十<br>附九巌翁試選吉士詩一首</p>


<h4>序021-1</h4>
<p>校刻具茨先生詩集目録畢</p>


<h4>詩集卷一001-2</h4>
<p>校刻具茨先生詩集巻之一<br>擬古詩　　　　翰林院編脩王立道懋中著<br>擬青青陵上栢<br>飛飛草上塵皚皚壑中氷天地若大冶誰能乆寓形<br>親交在閒暇斗酒相招尋樂飲未終竟駕言逰─帝<br>城帝城何巍巍車馬如流星連雲開甲第繡戸連朱<br>甍歌鐘日暮起四屋明華鐙且盡生前樂何知身後<br>名<br>擬今日良燕會<br>來日不可知今夕聊自娱投壺雜六博鳴鼓吹笙竽</p>


<h4>詩集卷一002-1</h4>
<p>酒酣援筑起一撃一泫如四座發慷慨欲語還拊髀<br>夭夭桃李花榮華能幾時何不奮長翮致身青雲梯<br>無為若鷦鷯一枝獨卑棲<br>擬迢迢牽牛星<br>隱隱西山陽翩翩孤鳳凰欲棲無梧桐欲食無玕琅<br>浮雲翳朝日荊杞生高岡瀛海萬里濶九天何茫茫<br>丹書未能吐千仞安得翔<br>擬生年不滿百<br>人生不百年幼老居其半况復晝夜分憂疾多縈絆<br>但恐日不足誰言樂未央無為效貪夫擾擾聲利塲</p>


<h4>詩集卷一002-2</h4>
<p>自昔惟軒轅乗雲逰帝鄉<br>擬東城高且長<br>河水廣且深浩浩不可涉濃霜摧蕪葭蘭芷奪幽色<br>春華復幾時忽已秋節易蟋蟀憂太康山樞意逾戚<br>對酒不作樂鬱鬱何所適邯鄲多才人綽約傾城國<br>皓齒雙蛾眉盈盈歌白雪曲終竟誰和觀者徒千百<br>徘徊振衣袂凄然涙霑臆願為雙飛鴻青冥舉長翮<br>擬冉冉孤生竹<br>離離寄生草施彼南山松而我求婚媾萑苕托飛蓬<br>飛蓬易轉蕩夫婦安得終結髮不再朞棄我如飄風</p>


<h4>詩集卷一003-1</h4>
<p>重閨咫尺間君心邈千重彼美荊山璞瑩然白玉中<br>良工不見剖瓦礫相詬蒙君寧長棄捐妾心守孤忠<br>擬明月何皎皎<br>庭中芙蓉花冉冉朝露晞渥膏不能沐歛髮出重闈<br>故鄉諒不惡何為在天涯仰天長歎息入户復躊躇<br>盻盻芳樹枝悲風入我帷<br>擬庭中有竒樹<br>南山有松栢女蘿相纏綿攀枝采女蘿感歎終無言<br>草木自因依何况骨肉間緘蘿寄同父路遥安得便<br>擬迴車駕言邁</p>


<h4>詩集卷一003-2</h4>
<p>驅車臨廣陌駕言歸故鄉天空木葉下百草凄以黄<br>萬物有衰歇人命安得長駸駸西日頽桑榆留夕陽<br>停軌失咫尺疾騁無迷方黽勉崇令徳千載垂清光<br>擬去者日以踈<br>來者未有極徃者良已矣道傍壟成行日夕多風雨<br>黄蒿塞墓門颯颯青楓樹重關扃幽泉螻蟻相料理<br>悲彼逺逰人不如疾歸止<br>擬驅車上東門<br>驅車出北邙高墳何纍纍狐狸晝躑躅豐碑隱蒿萊<br>人云漢将相奕奕多賢才一朝隨物化千秋委寒灰</p>


<h4>詩集卷一004-1</h4>
<p>流光歘飛電東月忽西頽黄泉如尾閭去者不一囘<br>我欲志竹帛虚名安在哉不如且行樂旨酒盈我杯<br>擬凛凛歳云暮<br>肅肅秋節至草腐夕螢飛衆芳盡零落霜露沾人衣<br>衣沾不足惜惜此綺羅襦錦衾憐獨旦彷彿夢見之<br>執手相晤言燕婉追昔時願得同予美兩情終不渝<br>誓言未終竟恍然出中閨不如鴛與鴦兩兩相迫飛<br>日出倚庭樹彷徨戀落暉耿耿抱素志淚下不自知<br>擬客從逺方来<br>客從江東來遺我五色絹一心不相忘萬里詎云逺</p>


<h4>詩集卷一004-2</h4>
<p>手裁合歡襦加以錦繡縁餘為連理帶雜佩相紏纏<br>霜凄北風寒與子常相見<br>擬行行重行行<br>一日復一日與君乆離别妾身在漢陽君居泰山側<br>川阪東西長欲往無輿楫吳牛不北轅燕鳥無南翼<br>日月有晝夜妾心靡朝夕冥冥塵滿天欲歸路安適<br>冉冉歳云莫坐凋紅芳色相思勿復陳黽勉期令徳<br>擬青青河畔草<br>夭夭陌上花紛紛桃與李迢迢綺樓端楚楚倡家子<br>翩翩翠袖垂盈盈歌皓齒新人良足娱故歡棄如屣</p>


<h4>詩集卷一005-1</h4>
<p>涼風驚素秋芳華難乆恃<br>擬明月皎夜光<br>流火下西極蟪蛄鳴東廂涼颷奪炎熱白露凝清光<br>百草非故色木葉萎以黄昔與二三子學道欣同方<br>翻然棄舊好振羽高雲翔河漢不可涉織女空七襄<br>人心異於面相知安得長<br>送全翁掌敎常熟<br>聖逺斯道熄譊譊世争鳴詞華蕩文士章句老經生<br>豈無董韓徒千載猶晨星青紫開捷徑身名以為榮<br>淪胥迨有宋群哲時乃興長夜發熒燭迷途始知津</p>


<h4>詩集卷一005-2</h4>
<p>聖代振昌運鄉國儲才英詩書被遐壤登堂藹儒紳<br>嗟彼禄利途猶為後進縈憶昔安國子蘇學卓有聲<br>先生富道徳弟子多循循孰云敎已頽而不由人行<br>佇看春風滿桃李羅前庭<br>院中中秋對月<br>秋期忽已半凄凄天氣涼豈不悲揺落惜此滿月光<br>流輝掩南極素影廻東方城霞散如綺庭露森成霜<br>列星失其耀玉繩何微茫徘徊循廣除吸景行急觴<br>願因三五夕復見重輪祥繼明溥離照千秋永無疆<br>送盧子才</p>


<h4>詩集卷一006-1</h4>
<p>翩翩孤鳳凰鏘鏘鳴朝日長風暗天徼零落梧桐葉<br>琅玕飽雞鶩佇立不能食側翅下高岡饑飛向江浙<br>獨鵠中道逢語臆長歎息相期早来儀林棲多枳棘<br>雲峯巻為沈夷齋題<br>南山鬱嵯峨下有高士廬列峯瞰虛牖流水循東隅<br>荒徑罕人跡空梁見懸車主人日杖屨徙倚臨前除<br>朝看山上雲日夕忘所如豈無章紱貴愛此田園居<br>乞身自强健何如漢二踈愧我戀斗粟不能共焚魚<br>達人未忘物卜居當雲峯雲以擬時故峯以况高蹤<br>千仞自壁立萬變從飄風豈以絶世標寄兹聚散中</p>


<h4>詩集卷一006-2</h4>
<p>峯雲本兩忘兀坐觀太空<br>騏驥知畏塗駑馬無停足蕭榝連林青霜摧蕙如束<br>雷同不違時高明自疑俗之子起百里整轡騖長轂<br>何當中路旋悠悠向空谷巖居謝世紛停雲想賢躅<br>結組非趨榮投簮乃辭辱滔滔復何為逺道多傾覆<br>輓陳茶丘<br>悠悠丹旐發漠漠素車廻落日猶殘草空墻自古槐<br>夙期書竹帛奄見泣瓊瑰東魯悲顔夭西京惜誼才<br>玉樓須作記金谷漫浮埃千里駒中蹶三秋蕙早摧<br>徳星無復聚薤露不禁哀願學燃犀術流光照夜臺</p>


<h4>詩集卷一007-1</h4>
<p>送沈夷齋<br>素秋金氣應涼飈蕩炎蒸仰觀衆星列俯聴幽蟲唫<br>申旦不能寐攬衣步前庭我友逝言邁告我東南征<br>誰云東南近萬里越重城浮雲浩無極我思何能任<br>飲以金屈巵歌我吳趨行聊且娱酣宴無為獨霑纓<br>飛来雲中鴈什伍自成行如何同心友各往天一方<br>憶與君相見桃李熙春陽共感時華盛交勵茂名揚<br>胡然忽離迹飛藿巻寒霜天時有代謝人事安可常<br>不見參與辰出沒遥相望雖有盈樽酒何能解中膓<br>宛宛庭中蘭三年植芳墀馨香忽盈袖采掇驚華滋</p>


<h4>詩集卷一007-2</h4>
<p>詎意涼飈起吹向天南涯草木有臭味開發異根蕤<br>空令中畹蕙揜抑凄光儀願得因廻風返我故畝畦<br>夏夜泛梁溪<br>幽尋極寥廓理棹清溪長落日照孤嶼微風生夜凉<br>須臾逺雰淨百里開湖光漁子相傍宿月明歌滄浪<br>採芳不能浴悄然悲沅湘<br>賦得雲谷送徐西巖司甌寧訓<br>逺樹圍越岑猶疑見殘暑緩策恣幽探翛然若遐舉<br>山空世氛歇閑雲獨來去夕陽照谷口當時讀書處<br>回首紫陽人因之理芳緒</p>


<h4>詩集卷一008-1</h4>
<p>題宜山<br>顯晦有本性之子亦何宜坐石頫幽遐看雲陟嶔崎<br>嵐光逗蓬戸谷聲清蕙帷由来丘壑質豈伊軒組期<br>時逢山中叟杳然歌紫芝<br>乗月尋藕華居四首杭州作<br>湖上飛鳥還廻沿倦日夕曳衣遵前林轉見溪路窄<br>踈影落高樹荒堦悄行跡如聞異香滿微風起空碧<br>何年雨寳花散落神仙宅因之結琳宇度波渚有厄<br>了知清浄心祇以世氛隔還期濯塵纓此中長靣壁<br>紫陽菴觀丁野鶴真身</p>


<h4>詩集卷一008-2</h4>
<p>客本山中人還向山中息伐毛滄海上煮石清溪側<br>鶴胎養玄牝蟬蛻遺金骨此身亦非我去來偶相值<br>丹砂誤時人空復錬形質山房夜不扃孤猿嘯寒月<br>雲居寺<br>山徑白雲滿泠然見鳴鐘夤緣出木杪古殿蒼苔封<br>忽若萬頃濤天風下長松迢逓轉幽壑烟蘿迷石叢<br>頗疑去人境乃與城南通粉堞明參差俯視百里中<br>地分意自隔山逈趣乃窮怡恱良自足幽期誰與同<br>湖上山閣夜眺<br>湖中景初晏四山澹寒烟丹楓不辨色翳翳隨清漣</p>


<h4>詩集卷一009-1</h4>
<p>獨往無扁舟把酒臨層巔髙閣聊騁望星河亘長天<br>漁火深夜出前溪聞扣舷攬衣不能寐起詠滄浪篇<br>蘭石為華氏作<br>崇蘭出深谷孤石相因依突兀隱靈異葳蕤媚階墀<br>绿葉交紫莖随風揚芬菲零露泫朝采莓苔生碧衣<br>願言紉雜佩芳華傷獨知同心曠修阻匪石良可希<br>　　李節推乃祖衡嶽齋手巻<br>衡山殿南荒上托朱鳥精嵬峨隠天半雲霞浩縱横<br>列仙紛遺搆千古含神靈玉洞饒寳籙紫文閟丹經<br>至道一得窺壽與天地并揮手揖洪厓長嘯招期生</p>


<h4>詩集卷一009-2</h4>
<p>埏垓不足游飄揺凌太清<br>楓潭詩<br>達人寡所營築室負嶇嶔下有千尺潭上有楓樹林<br>豈不邈遐阻雅尚在高深微風起中谷山水多清音<br>出處難豫謀下邑聊鳴琴匪伊三徑資劇理余所任<br>因兹寄幽跡泊然增道心<br>途中懁所知<br>逺道多滯淫孤舟遡煩暑山川異風壤鄉路餘幾許<br>永念同心人日夕成離阻芳辰闕良讌感物增憂緒<br>鴻鴈雁起東南依依嘯群侶而我獨緘情持觴對遥嶼</p>


<h4>詩集卷一010-1</h4>
<p>午日途中憶諸弟<br>令節迎始陽我行滯東魯弱艾稍含青菖花晩應吐<br>憶昨侍親闈燕賞亦已屢兹辰樂復劇盈尊湛清醑<br>拜跪獻中庭怡然共起舞鬪草惜餘歡勝負非有取<br>離居忽自今遺俗猶往古骨肉各相望有酒寧獨撫<br>慊慊終永日安得凌風羽<br>憶弟<br>曠歳懽一遇悵别還自知池草萋已緑逺逰意多違<br>燕私阻晨夕臨觴不能持身非隨陽鳥春来獨分飛<br>矯首望天末風塵正滿衣</p>


<h4>詩集卷一010-2</h4>
<p>橋隠郭翁墓於寵泉之瀨源逖懷往哲詩以吊<br>之<br>平林澹寒烟重臺閟玄宅睠言懷高人千秋晦貞魄<br>翁昔希陸沈雅尚儷泉石義訓良自嚴嘉祥著清白<br>芝蘭盈我階青紫看成列瞻彼少微星一朝光景蝕<br>河清木已拱山空桂華寂老成乆徂謝耿耿悲遺則<br>下邳子房祠圯橋故處<br>驅車入古城蒼茫逺山夕桑田湮碧流遺碑表阡術<br>崩橋幾千載衰土不盈尺寒鳥下荒蕪猶疑墮履跡<br>昔此開一編秦鹿紛争逸老人亦天授寓言糓城北</p>


<h4>詩集卷一011-1</h4>
<p>迹與四皓俱名隨兩生匿祇令後世人空復祠黄石<br>溪行偶得顧氏别業<br>日入理輕棹所欲避人喧廻沿清溪側迢迢見孤村<br>始疑松菊逕復似桃花源林際見明月浦口聞驚猿<br>嘯傲倚修竹歩屣随芳蓀本求於陵隠兼得辟疆園<br>　　　　　將同漁父言<br>詠史<br>烏獲勝千鈞誰能聁蟬翼矯矯松與栢曾是猿狙杙<br>用小妨名材任輕羞絶力傅吕昔未遇寧為漁築匿<br>乗雲履風霆歘然周八極事功盖商周名與天地匹</p>


<h4>詩集卷一011-2</h4>
<p>惜無善圖史英雄乆淪沒<br>送駱兩溪謝病還武康<br>余從五湖來君向五湖去雖增暌携戚頗羨山水遇<br>蕭條中林扉當時讀書處禄因多病郤賦以閑居著<br>田里遂初服江湖抱先慮幸蒙藥石餘一解余沈痼<br>平岡七夕見招風雨不克赴<br>佇看牛女會箕畢爾何如旅舍悲秋早華堂卜夜虛<br>秖憐衝裋褐寧恨濕仙裾載酒還相許重尋水竹居<br>弦月行應滿招尋共直廬<br>喜雨</p>


<h4>詩集卷一012-1</h4>
<p>春來常少雨入夏更焦枯逺近多荒壤流移已載塗<br>九重宵旰切百辟隠憂俱已見崇周祀還聞賜漢租<br>隂雲迎曉結甘澍應時須颯颯來千嶂森森散八區<br>野烟浮菽麥夕照失桑榆水濶魚龍走城髙鳥雀呼<br>鬱蒸愁並減霑灑暍先蘇此日休徴應謳歌滿帝都<br>送人上陵 <br>列聖玄宫閟千年佳氣浮雲深九疑顗風動五陵秋<br>流水期同體因山本儉謀蕭條玉几在彷彿翠華逰<br>龍去誰云逺遺弓泣未休<br>王侍御席上觀畫水</p>


<h4>詩集卷一012-2</h4>
<p>三江何處落一座忽皆傾颯颯風翻檻冥冥雨暗城<br>魚龍春已化罔象夜偏驚轉燭波縈日傳杯浪逐萍<br>圖窮疑見岸流急不聞聲試問繡衣使仙槎幾度行<br>送嚴都事使浙<br>幕府三秋客清江八月槎論兵初報□主學禮早承<br>家仙仗催行色鄉情寄物華高堂時倚望歸斾莫令<br>賖<br>擬古<br>手搴芳桂枝瑶華復盈把欲遺同心人道逺無車馬<br>秋來涇渭深橋梁不可假時乆傷萎摧愴然棄中野</p>


<h4>詩集卷一013-1</h4>
<p>雜詩<br>太牢饗雜縣不能飡一臠至味芳且腴無乃非鳥養<br>嗜淺才廼踈厚殖意彌廣為農卒吾歳喜得從偃仰<br>肉食乗華軒真性多所枉<br>高樹畏多風蔓草日見薙竒質罕自全下士甘淪棄<br>材與不材間莊生以為處詹尹時不逢斯言竟何是<br>詠史<br>昔聞陸大夫聲譽傾西都詩書牖明主將相欽良圖<br>解槖庭下散擊鮮里中娛本期樂當年寧復憂妻孥<br>名位不可常多財還自愚惜哉絳灌徒功成何區區</p>


<h4>詩集卷一013-2</h4>
<p>館陶主人翁洛陽賣珠子散金買聲名寵愛傾戚里<br>翩翩東方生滑稽何其鄙一朝辟戟言萬乗逡巡起<br>雄畧代所希舉俗憎逆耳坐令狐鼠驕白日遊都市<br>題石厓巻<br>蚤歳慕探歷浪迹游江湘朝遡洞庭波夜發漢水陽<br>漢水日東逝鴻鴈多南翔感此惜餘景駕言返故鄉<br>徙倚桂枝晩夷猶春草芳開林發幽峭陟巘披遐荒<br>寒蕪被廣隰陽葩耀崇岡市隠豈云易巖棲聊徜徉<br>赤松與王喬末路期相将<br>連峰何巑岏深谷自逶迤境阻塵慮絶眺迥物趣竒</p>


<h4>詩集卷一014-1</h4>
<p>有時發清嘯四山生寒姿天際征鳥疾木杪驚猿窺<br>廻颷激長林浮雲亂層谿宇宙意自豁簮組復何為<br>為王允寧贈婦四首<br>僕惟晋二陸為彦先贈婦詞並清麗可玩誦而後<br>之擬作者絶焉無聞豈不以嬿婉之恩逺於大雅<br>然哉昨偶披晋輯聊復為王子作之雖才謝機雲<br>庶幾古人發乎情止乎禮義云爾不識覽者以為<br>然否<br>肅肅整晨駕行行出秦中百里日復舍暮天多寒風<br>豈不憚雨雪王事縻我躬念此如宿夕胡然隔春冬</p>


<h4>詩集卷一014-2</h4>
<p>矯首西南雙雙見飛鴻飛鴻有羽翼天路将安從<br>北征日以逺逺道衣裳單春風薄天涯閨中常自寒<br>辛勤理機杼日夕掩重關上堂親飯姑下堂不能飡<br>離離芳樹枝脈脈終無言<br>東城十二樓迢迢青雲端盈盈誰家子灼灼桃李顔<br>朱脣揚妙曲寳瑟流哀彈三歎有餘音一顧傾城觀<br>信美匪吾思秦聲故所歡寸心常不隔所恨曠周旋<br>願言保菅蒯令徳良獨難<br>黄鵠千里逰燕雀巢屋梁小人事齷齪丈夫志四方<br>念子疇昔言沈思激中膓赫赫盛明時群賢並翺翔</p>


<h4>詩集卷一015-1</h4>
<p>朝趨銅馬門夜直金華堂韓鄭互推轂貢生彈其冠<br>所期崇令名室家自輝光無為兒女仁慊慊懷故鄉<br>雪屏為趙考功賦<br>佳人愛南麓卜築擬東山地勝非因選巖幽自可攀<br>海成人耳抱石綴雪膚斑高下鳥留道逶迤龍作關<br>昔稱萬夫險今共一川閑蠻市喧林際夷歌出谷間<br>峯疑巫峡裏水似武夷灣乆憶滄洲侶聊従青瑣班<br>江花幾開落溪月自潺湲魚鳥丘中賞風塵天畔顔<br>山隂空寄興安石未應還<br>宿益上人房</p>


<h4>詩集卷一015-2</h4>
<p>流覽及兹辰盤紆陟崇巘暝色下巖扉鳥啼前林晚<br>涼風起松杪谿雲自舒巻幽期一以惬相對各忘返<br>倚石聽樵語持經共僧飯試問山中人何如逢惠逺<br>晩還别墅<br>築室負東阡開門望禾黍水流滿新塍連疇何瀰瀰<br>日色時隠見濕虹巻殘雨蓑笠壠上兒牽牛飲清渚<br>折蘆行且吹兩兩前村去<br>初發鄉邑别親知<br>揆已慚蹇拙蚤為塵網嬰彌年謝朝列稍得任吾真<br>游息偶耕釣琴書澹餘清林園變時序端居念王程</p>


<h4>詩集卷一016-1</h4>
<p>整駕倐晨邁耿耿辭宻親匪嗟倦行役曾是憂緇磷<br>永懷千里道中情難具陳<br>問故園<br>倦游無素業溪上聊避喧因兹役風塵轉復思丘樊<br>蘭徑日以合桂枝秋正繁斜景度書幌鳥鳴窺前軒<br>谷口迹已蕪北山意彌敦華組不足覊乆懷明主恩<br>南村一首<br>我逢南村人為問南村路杳悄入蘿薜依微辨烟樹<br>日出散雞豚春至營農圃鄰里數相過壺觴自成趣<br>城市獨何為車塵滿朝暮</p>


<h4>詩集卷一016-2</h4>
<p>懷朱數疇<br>吾兄東南秀矯矯青雲姿弱齡弄芳翰玄文吐竒思<br>一經夏侯學廿年董生帷雅志古人會獨行俗士疑<br>獻賦未云遇踠足清明時驥齒嗟已至曠波千里期<br>何當逢伯樂為君解紵衣<br>蘐節圖為俞汝承題<br>有草目以萱英英倚孤岑皎皎歳寒節風霜詎能侵<br>北堂寧以清耿耿懷素心一朝結芳實蓻之瓊樹林<br>邵氏貞孝巻<br>結髪事良人婉孌方及時何意忽棄捐百年曠前期</p>


<h4>詩集卷一017-1</h4>
<p>鏡破難復合鸞孤不成飛一死寧自惜念此乳下兒<br>辛苦理織紝伶仃母心悲撫兒兒有成宗祀幸不隳<br>清氷出寒潭白璧揚光輝風聲動里閭高門鬱崔嵬<br>斯名吾何心節苦良獨知黄鵠有遺歌千載令人思<br>履端詩─館試<br>天行有終始貞元若連環玄冥頓窮轡勾芒行其官<br>萬物回春姿八荒同熙然王正啟休暦時龍躡乹端<br>群材仰明哲藹藹共躋攀結綬金馬門論道雲臺間<br>努力圖不朽失時空自嘆<br>咏懷</p>


<h4>詩集卷一017-2</h4>
<p>解薜游京洛登朝襲華組拙疾寡所諧一心事明主<br>寓言或玩世為行多泥古巧宦寜寂寂學步終踽踽<br>徒慚短綆汲强作長袖舞子雲安執戟相如榮負弩<br>徇禄祗自疲謀道良有取卒歳何悠游永願營農圃<br>丁未歳病起入都有懷里中諸友作藥名詩貽<br>之<br>微尚甘草萊桂枝自淹留爰附子年情謬寄生人憂<br>半夏渉長道天門足蔭休迢迢望南星逺志成倦遊<br>藤蘿蔓荊扉杞菊荒深秋防已挂塵網遄當歸舊丘<br>鳥名</p>


<h4>詩集卷一018-1</h4>
<p>皇居肅鳳城迢逓干雲霓孔盖凌風翔翠幬紛綺纈<br>伊余慕休名雀躍趍前哲射隼幸逢時鴻飛下覊紲<br>差池背雁行委蛇濫鴛列彈冠侈鵕鸃含香重雞舌<br>自憐鷦鷯枝徒慚鷽鳩拙關雎詠清化鳬鷖際盛烈<br>眷言守忠貞寜復辭緇涅<br>草名<br>早為芸閣吏叢蘭春復秋吾道隨巻葹誅茅溪水頭<br>送客蘼蕪徑採芳杜若洲<br>雜詩二首<br>獨樹生窮谷枝幹何離竒本無廊廟用誤為匠石知</p>


<h4>詩集卷一018-2</h4>
<p>斤墨既錯陳青黄亦互施雖云托華屋寜復山林姿<br>龍擾失其神坐令燕雀疑玉成世所寳大璞還自虧<br>造物固其然豈得尤工師翻羨不材者終年養華滋<br>征途與日長逶遲及春暮山川異土風心賞邈難遇<br>言念中田廬幽期乆淪誤臨流懷在澗攀林憶芳樹<br>極浦矚去帆平原羨歸羽廻沿窮昬旭逼側謝墳素<br>遥負北山文空擬歸田賦<br>書館述懷<br>涼秋肅金氣玉露凋青林微風拂虚牖蕭然吹我襟<br>感此時序易嵗月何侵尋鄴侯架萬巻諸葛一長吟</p>


<h4>詩集卷一019-1</h4>
<p>儒生事稽古志士多苦音我昔仰尼父斯文以為任<br>哲人乆云萎傳之回與參參乎唯一貫回仁三月心<br>觀海登泰山由來高且深夜央不能寐耿耿寜自今<br>論交<br>青青大田麻蓬生滿其中弱絲附直幹纏綿得所從<br>古人重友生資彼麗澤功傾盖一相知白首此心同<br>誰言淡如水君子貴有終乾餱起愆怒習習多谷風<br>平生握手歡笑語藏機鋒利合誼還厚勢盡情自窮<br>歌彼伐木詩愴然感予衷<br>盆榴</p>


<h4>詩集卷一019-2</h4>
<p>嘉木來安石移根向玉堂亭亭傾翠盖隠隠孕紅粧<br>葉潤初晞露花遲解待陽層隂清晝氣竒艷奪天香<br>尺土能滋幹三春獨揜芳匡廬多紫蕚南國重朱房<br>旖旎時憑檻紛敷共映觴時無槖駞子養樹說誰長<br>春郊即事<br>柔風吹緑野靈雨下桑田泥泥花間露霏霏草上烟<br>鳴鞭薊門道弭節燕臺邊芳樹連絲障垂楊拂錦韉<br>未能游曲水時復問温泉地迥山川静天高宫闕連<br>相将瑶瑟鼓共醉羽觴傳白日恒隨轉青春自可憐<br>咏歸禁城暮聊續名都篇</p>


<h4>詩集卷一020-1</h4>
<p>擣衣篇樂府<br>玉關蕭索盡音塵不可期黄姑織女星逺耀隔天階<br>昊凌觸留秋風吹鼓鞞佳人理端素堅砧杵聲哀<br>一聲一惆悵一聲一垂洟妖蟾驚幽姿寒蛩相依啼<br>風飄膏蘭歇月照纎雲皚紈成閴潜闥張燧候剪裁<br>初縫合歡扇中装驃姚衣驃姚重功名勒石燕然臺<br>妾悲難重陳嗚咽泉流知<br>校刻具茨先生詩集巻之一</p>


<h4>詩集卷二001-2</h4>
<p>校刻具茨先生詩集巻之二<br>五言律　　　　翰林院編脩王立道懋中著<br>詠汙渠鶴<br>華表歸何日乗軒事已非終朝獨含垢所幸脫虞機<br>失侶頻看影長鳴似訴饑空餘出塵意皎皎向寒暉<br>逰仙三首<br>仙人住玉京累刼道初成指樹元非姓飡松偶得名<br>龍噓雲盖引虎奉嶽圗迎相待天台路何時返赤城<br>玉室書名乆清溪得道初赤文河上籙鴻寶枕中書<br>龍吐燒丹火鸞驂度海車偶來華表上終與世人踈</p>


<h4>詩集卷二002-1</h4>
<p>何年海上客移住緱山岑未辨雲霞色先聞鸞鳳音<br>山神供石髓童子問琴心一謁紫皇去仙蹤不可尋<br>前湯菴<br>僻地多逢寺秋花滿石壇僧閑縫衲坐客到出門看<br>失姓離群乆躬耕乞食難清言殊未厭車馬去長安<br>送嚴節推<br>佐郡聲名乆辭家道路難那堪今日去猶是昔年官<br>旌節先春度爰書入夜看君平能自卜留滯不須歎<br>送陳守之任沂州郯城今沂屬邑<br>餘春隨五馬千里去長安羡子成刀夢從人問鳥官</p>


<h4>詩集卷二002-2</h4>
<p>花迎新佩綬草長古雩壇政美偏多暇言追點爾歡<br>許院判挽歌二首<br>越人生死術何事不長年仙跡壺中隠神方肘後傳<br>遺忠猶藥石故里自風烟應是軒農佐相将去九天<br>醫國早稱良金門數獻方忽聞騎鶴去無復入鵷行<br>洗藥春流咽藏舟夜壑光長安今罷市相恨失韓康<br>送益上人南歸<br>苦行不求知清吟祗自怡來尋白馬寺去作紫衣師<br>弟子邀升座山人覔贈詩還思渡杯處明月滿須彌<br>悼亾友</p>


<h4>詩集卷二003-1</h4>
<p>握手幾論文高才夙所聞将因厭塵網早已謝人群<br>日短風雲駛山空芝蕙焚不堪重挂劒宿草滿孤墳<br>正月雪和韻<br>長安春後雪猶自兆年豐萬里鴻歸處千門曉望同<br>氣融疑湛露質薄故衝風莫羨梁園賦應憐東郭窮<br>謁三忠祠<br>寥落遺忠像杉松古殿隂興亾問流水哀怨動鳴禽<br>志厄當年會神垂異代歆獨臨車馬道應識往來心<br>春日閑居三首<br>我本陸沈乆幽棲意自宜心清知俗逺地僻訝春遲</p>


<h4>詩集卷二003-2</h4>
<p>種竹先留徑移花欲傍池門前剡溪棹來往更無期<br>習静因成癖春來常閉關山人留藥去稚子借書還<br>讀傳希高士攻辭媿小山猶牽青瑣夢供奉紫宸班<br>市隠不違親移居正及春未能從白社稍得謝緇塵<br>僦地但栽秫釣魚唯煮蓴時逢河曲叟笑我獨長貧<br>題畫<br>結宅千峰裏真堪與世違雲來似招隠鳥下為忘機<br>花徑縁溪窄茶烟帶雨霏有時還隠几應是灌園歸<br>村居感興三首<br>芳樹含春風鳴禽亂晴日藜蒿欲滿園掃除唯一室</p>


<h4>詩集卷二004-1</h4>
<p>閑情共水雲生計躭書帙時無問竒人悠然獨抱膝<br>翩翩高世情悠悠避時計築室近樵漁乗春樹蘭蕙<br>雖無求仲隣亦有君平藝不學同時人獻賦空靡麗<br>出郭車馬稀况復園林好言念當塗人翻悲灌畦老<br>青瑣乆已疲玄文近能草澹然榮利間何如乞身早<br>喜唐應徳見訪别墅二首<br>學隠畏逢人郊扉絶四鄰時多譏偃蹇子獨念交親<br>竒樹行相問幽蘭坐共紉還因漉酒便一解陶潛巾<br>閑居澹時好日倚槁梧吟幸枉空虛足重聞山水音<br>滄波投迹逺玄理寄言深野服君能慣從來多道心</p>


<h4>詩集卷二004-2</h4>
<p>秋日溪上偶成<br>本無羨魚意聊復上苔磯坐惜青蘋晩行攀碧樹稀<br>兒童喧釣艇鷄犬狎鄰扉近喜桑麻好迎霜早授衣<br>晚起偶成<br>晩起獨悠然雲山滿目前常疑身是隠早覺性通禪<br>座引清心月池分洗耳泉故園翻似客草色又經年<br>秋居用唐人韻得五首<br>平生軒組意不為慕輕肥身世夔憐蚿風塵犬吠衣<br>微官百指累舊業五湖歸恠得驅馳乆秋來雙鬢稀<br>本為悲揺落還因厭俗塵次公酒狂士方朔謫仙人</p>


<h4>詩集卷二005-1</h4>
<p>偃仰四空壁周旋一墊巾眼前無長物非是拙謀身<br>四戸啼螿亂秋隂欲上階菊花收作枕草蔓緝成鞋<br>得句先書壁因琴别置齋溪雲與山月總不費安排<br>重來北山客却媿草堂靈窈窕鄭生谷寂寥揚子亭<br>檢山收地志盥手閱心經長日看逾短秋聲入夜鈴<br>木落隨寒雨林開際逺天水紋揺簟竹秋氣入琴絃<br>倚樹禽相語班荊鹿共眠機心日以盡自訝骨如仙<br>送駱質夫謝病歸湖州和王允寧二首<br>聞君舊隠處正傍太湖濱課樹收柑子澆松養茯神<br>秪縁身病累轉覺道情真何日重開徑求羊卜爾隣</p>


<h4>詩集卷二005-2</h4>
<p>高卧山圍屋幽吟竹遶町鬪雞新續句相鶴舊傳經<br>一鳥波間白千峰雨後青相憐少同病怪爾室常扃<br>七夕雨二首<br>漢渚邀靈匹幽盟此夜尋盈盈唯一水暮暮更為雲<br>灑道流餘潤揚波蕩夕氛含情愁雨絶隨淚點羅裙<br>靈鵲翻占雨神京似灌壇迎針絲亂度映燭淚先殘<br>機石新含潤河梁欲下湍尋源海上客昏黒路應難<br>送高都諫倅廣東藩幕<br>憐君香案吏乆奉─紫宸朝暫解荷囊去言從薇省<br>招秋經吳苑樹晨望海門潮逺近無須問平原欲試</p>


<h4>詩集卷二006-1</h4>
<p>蕭<br>鄉園偶成<br>為園非擇勝所欲奉親娛樹與人俱散溪因主亦愚<br>宦卑情自澹戰勝體猶臞敢謂輊纓冕出門多畏途<br>讀李忠定靖康傳信録二首<br>國勢已紛如忠賢乆見踈天心未悔禍兵事竟成虛<br>玉府非金穴魚符是蠟書空聞求内禪猶自昧前車<br>治亂亦無端興戎自晏安會因千道設嶽擬萬年看<br>城下盟初合宫中戱未闌可憐忠定淚獨灑北風寒<br>幽居</p>


<h4>詩集卷二006-2</h4>
<p>幽居何處是一徑落花中人似鹿門隠溪将剡水通<br>閑尋種瓜伴因識養雞翁獨往平生意多岐秪自窮<br>途中暑寄所知<br>旅泊淹中夏愁添毒熱新時逢隔水騎相顧滿衣塵<br>擇木頻移蔭貪程更問津不縁趨捧日長作北窓人<br>寄趙孟静時方在告<br>一官常卧病知爾學沈冥對客稱居士呼兒説道經<br>支離堪混俗猿鳥共忘形為識峨嵋老年來畏獨醒<br>舊愛山中宿因成方外逰寫經多施寺草賦獨登樓<br>耿介於陵子栖遲馬少游未能諳蜀道夢爾到滄洲</p>


<h4>詩集卷二007-1</h4>
<p>卜居後東吳曰静歐學章<br>與君數相見但訝往來踈不惜買隣費初營近市居<br>卑棲隨燕雀長物載圖書何日登樓賦虚名愧應徐<br>賀王允寧移居二首允寧太夫人迎養於京師故首章云<br>仄徑不容車迢迢奉板輿思玄隠几處入直倚門初<br>夜戸蛩螿滿秋墻薜荔踈自憐趨禄養時復憶吾廬<br>甲第連雲起一枝吾自安箧中鷦鷯賦壁上鵕鸃冠<br>客至供蔬具人閑理藥欄不須歌考室乆已夢斯干<br>允寜未有子故以祝之<br>柬盧浚卿移居</p>


<h4>詩集卷二007-2</h4>
<p>年來頻卜築只傍帝城西省樹寒猶緑宮鶯春早啼<br>官閑成小隠身病惬幽棲况是盧敖宅紅塵未許迷<br>送吳道士<br>紫氣來何逺青牛又出關客程江上雪歸夢海中山<br>風御雙鳬去身輕一鶴還餘丹幸留贈我欲駐頽顔<br>送楊都諫謫貴州<br>子雲羞執戟萬里去金門袞職将誰補玄文祗自論<br>銜恩雞舌在渉險馬蹄翻為問居夷好一官聊避喧<br>陳封君六十雙夀<br>六十鬢如絲林泉乆避時性唯便野鹿手自蓺園葵</p>


<h4>詩集卷二008-1</h4>
<p>愛客常青眼傳家有白眉醉看章服貴莱婦笑相宜<br>江隂花母節夀詩故醫家<br>一身唯苦節三徙得仙閭欲試趨庭訓還探繋肘書<br>江清魚入饌秋晩藥供蔬白首堪相慰清尊幸不虛<br>寄尹汝基<br>秋杪正愁予逢君憶歳除頽然泉上酌慰我獨離居<br>烽火驚初定田園意轉踈平生匡國願早上治安書<br>至後二日雪<br>至後雪霏霏初陽力尚微細霑羅襪冷輕逐琯灰飛<br>對樹驚花發看山失翠圍猶餘閉關意一任積荊扉</p>


<h4>詩集卷二008-2</h4>
<p>觀出軍十首<br>萬騎出長安都人夾道看旗叅龍虎動劍帶鸊鵜寒<br>玄社新分土黄金盡築壇九重憂正切又見選材官<br>聖主本修文袞胡再出軍戈鋋六月雪旌斾半空雲<br>候騎宵中發屯營栁外分幕前文武士年少有終君<br>詔出選元戎人推衛霍雄天兵六郡卒漢馬五花驄<br>氣盖燕山石歌酣易水風胡兒行徙牧不敢向雲中<br>王師亦有征慷慨羽林兵盡說從軍樂相和出塞聲<br>旌麾天際下刁斗月中鳴自媿劉生勇空令氣不平<br>瑣甲膺朱紱銀鞍跨紫騮将軍五道出戰士百金收</p>


<h4>詩集卷二009-1</h4>
<p>賈勇多超乗論兵競借籌相期窮絶漠梟取左賢頭<br>君王方北顧萬里動天誅日月占兵氣風雲識陣圖<br>邊隅休士乆将帥受恩殊一取單于帳嫖姚真丈夫<br>胡馬飲河汾兵符閫外分盡徴熊虎士逺逐犬羊群<br>燕尾翻晴旭犀皮暗曉雲不貪麟閣畫報主藉微勲<br>胡虜先秋入重興六月師簡書傳鳳闕兵陣動魚離<br>吹律風初應揮戈日乍低一軍齊洒泣為感采薇詩<br>大将鑿凶門邊庭節制尊登壇戈劒擁掃境鼓鼙喧<br>投石軍中戯椎牛幕下恩折衝樽俎意千載與誰論<br>烽火照甘泉将軍出塞年萬夫齊決拾一鼓蕩腥□</p>


<h4>詩集卷二009-2</h4>
<p>地極廻看斗谷深長斷烟蕭條夕陽外殘虜哭祁連<br>芳洲為蔡長卿題世醫家<br>傳聞蔡經宅一逕入烟霞地古藤蘿合溪廻城市賖<br>藥畦連别塢碁局上浮槎肯念文園客相從老歳華<br>和鐘石學士齋夜見雪拗體二首<br>素心仰玄鑒靈澤先成雪六出花更繁五更綿復折<br>瓊筵先幄張寳鼎名香爇懷君坐中夜虛窓澹微月<br>北地多苦寒春半猶飛雪東郭履盡穿淵明巾欲折<br>林花吐還縮野烟凍不爇遥瞻白玉臺群神朝二月<br>輓張封君</p>


<h4>詩集卷二010-1</h4>
<p>何處訪高蹤岹嶢江上峰遺安五經笥寄傲一枝笻<br>姓字漁翁識茶蔬野老供無嗟終不遇身後渥恩濃<br>贈朱從龍外兄二首<br>祗為憐同病時來款竹扉藤蘿一畝宅荷芰四時衣<br>石几焚香坐春流抱甕歸池塘入幽夢相客各依依<br>歳晩不一遇知君自晏如貧收乞米帖病學養丹書<br>野竹編漁舫山花薦客蔬風塵初息駕莫訝故人踈<br>贈數疇一首亦可作自詠<br>為儒長護落中歳學淵潜蕙草春三徑蔷薇月半簾<br>藥方閑裡輯詩巻病來添野老時相訊微吟坐短簷</p>


<h4>詩集卷二010-2</h4>
<p>代贈崇安住持僧<br>近市開蘭若塵中得静幾鐘催城樹曉錫伴野雲飛<br>化俗多傳偈持齋獨掩扉自今身得度僧法盡皈依<br>題華氏撫絃小像<br>池臺應未改山水已希聲妙寄丹青筆深傳緑綺情<br>幽蘭春日恨别鶴夜堂驚何必雍門客能令淚滿纓<br>代賀張尚寳兩歳生兩子即羅峯閣老子也<br>丞相好推賢金貂七葉傳恩遺掌璽日慶發夢熊年<br>玉樹看雙植桑弧喜再懸慚余湯餅客秋至又登筵<br>送萬容齋通判南雍</p>


<h4>詩集卷二011-1</h4>
<p>人言南土樂况復郡名雄五嶺雲中合諸夷徼外通<br>家傳孔林學俗仰曲江風驥足真堪展無嗟西復東<br>送南豐尹高文明<br>無言得官晚墨綬自為榮列宿郎官寵餘春鄉國情<br>花添製錦色江助酌泉清他日雙鳬至應蜚百里聲<br>梅窓為蔡君題<br>為愛孤山友閑窓手自栽塵襟風外洗野望雪中開<br>心賞芝蘭共年芳桃李催不嫌居近市清夢自徘徊<br>壽彭宣父<br>三月長安道東風送客歸十年桓氏學此日老萊衣</p>


<h4>詩集卷二011-2</h4>
<p>江入青春暖雲隨畫鷁飛鉅公名筆在桑梓自光輝<br>送羅希文掌鄞縣敎<br>兩獻蓬萊賦嗟君數尚竒翩然從吏隠真不忝人師<br>梁棟他時用琴書此日宜更憐桑梓近可慰白雲思<br>夀沈徳夫母<br>春日休文第東風萱草花共姜心獨苦王母髮初華<br>綵服廻清晝丹帔拂曉霞人間有瑶島何處覔仙家<br>輓盧湲江父<br>鳩杖迎賓日君顔幸未衰不妨親藥裹何意泣靈輀<br>紫誥生前寵青山故里思漳河風色暮歸路不勝悲</p>


<h4>詩集卷二012-1</h4>
<p>送李威甫掌長興敎<br>匹馬河橋别南雲欲滿空歸心依岸栁秋色動江楓<br>帝命師儒重文風吳越同他年逢弟子應自識胡公<br>送俞汝承行二首<br>國計須鹽鐵君行亦壮觀一星離北極六月發長安<br>城樹欹殘暑河梁下急湍佇聴旋斾日獻論續桓寛<br>魏闕光新命秦淮戀舊逰清心鷺洲月極目牛山秋<br>梓里情何劇萱堂志已酬明時多雨露應自足忘憂<br>送朱月河判雷州二首<br>帝徳通炎海官曹接要荒縁知今别駕非復古雷陽</p>


<h4>詩集卷二012-2</h4>
<p>展驥材堪逺歌驪思更張都門旌斾迥寒日正蒼蒼<br>藝苑乆蜚英才高獨晚成東南多好郡江海足閒情<br>春樹三山合寒雲五嶺平天門驚浪動此日仰賢聲<br>補送駱尹敖歐四年兄使諸藩二首<br>螭陛虛彤管龍章下赤墀尊親周典禮磐石漢宗支<br>天啟儲宫豫春廻使節遲淮王如好客為索桂山詞<br>泰壇初薦冊離景又重輝帝命先宗室天書出瑣闈<br>十行窺聖妙千里逐春歸此日高堂近還看著舞衣<br>送潘勿齋司黄巖訓<br>楚楚江南士扁舟向日東師儒新拜命吳越舊同風</p>


<h4>詩集卷二013-1</h4>
<p>海氣蔵仙宅山形擅學宫諸生相問俗試與說尤公<br>賀鮑如泉七十<br>緑水遶門閑楊花滿釣船折腰寧作吏負郭且歸田<br>義訓徵圖史春情屬管絃相逢不惜醉應有酒如泉<br>送孫志高侍母歸浙<br>春水正悠悠圖書上越舟潘輿憐逺道華服炫晴洲<br>况是蓬瀛客真成天姥逰明光殘草在桂樹莫淹留<br>題陽峯一首<br>楚山竒勝處共說繡林亭今古留天柱東南發地靈<br>沱江深映碧巫峽逺分青雲氣時時合為霖遍四溟</p>


<h4>詩集卷二013-2</h4>
<p>芳洲贈袁太醫<br>明時容吏隠猶自慕滄洲絶藝成三折新詩寄四愁<br>為園謝機械行世任虛舟鄉夢依然在清溪雙白鷗<br>為顧汝隆悼亡<br>旅魄悲新月歸魂逐斷雲蘭芳春日盡鸞影曉窓分<br>廿載人間世千秋湖上墳重吟贈婦句悽切不堪聞<br>野寺<br>古寺亂田間尋僧夜未還萬縁塵外盡雙樹月中攀<br>化俗多傳偈觀空獨揜關問余還嗜酒何日住廬山<br>送陸鍊師歸領道會</p>


<h4>詩集卷二014-1</h4>
<p>少君初得道謁帝上清宫鳬舄来天外鴻書秘枕中<br>祗縁丹室在重與世人逢縮地元無術泠然獨御風<br>送益上人南歸<br>面壁已多年遊方向日邉三千俱法界來去但隨縁<br>俗逺詩成易溪晴杯渡便還思竹房月獨煮恵山泉<br>送顧槩<br>逢君未徂暑别去又重陽一官新拜命廿里古封疆<br>水落舟檣逺天清驛樹長東昌本畿輔指日見輝光<br>送張僉休寧二尹<br>石室徵勞乆彤墀錫命新春光和雨露行色帶風塵</p>


<h4>詩集卷二014-2</h4>
<p>折栁聊隨俗哦松太任真君知操割否應藉佐刀人<br>月溪號詩<br>明月共千里一谿君獨幽此時堪着屐何處有蔵舟<br>猿鶴聲如答藤蘿影漸收小山今寂寞願子勿淹留<br>送朱省簿樂安<br>居人怯中夏行子發長安尊酒憐鄉國天風思羽翰<br>鶯聲春盡少江色夜深寒回首孤帆逺誰歌行路難<br>鐵瓶草堂二首<br>大市多真隠名都有逸人春深草堂静雨過棘籬新<br>貫蝨功非拙屠龍術不貧雲雷隨變化池上見飛鱗</p>


<h4>詩集卷二015-1</h4>
<p>喬木不知年茒堂鎖晝烟人疑楊子宅門有米家船<br>隠跡山南霧将雛冀北天晚成良有會莫自惜華顛<br>輓湯母<br>令子彈冠日慈親屬纊時荻灰尋舊畫機石訝新支<br>上國人留輓空庭鳥助悲秋風不相惜偏向楚帆吹<br>陽峯巻<br>雄勢標南郡岐陽第一峯雲中開錦繡天際立芙蓉<br>人物全荊盛辭華百代宗莫牽松桂夢密勿待從容<br>壽詩<br>遶徑春風入臨流甲第開冠裳三島客沆瀣萬年杯</p>


<h4>詩集卷二015-2</h4>
<p>紫誥兼君寵斑衣憶手裁瑶池何處是絃管夜頻催<br>壽吕思齋七十<br>北望心猶壮東風髮已華客盈文舉座春屬老萊家<br>對酒新烏帽傳經舊綘紗非熊行自卜十載未論賖<br>壽陸頤齋七十<br>七十健逢迎知君善養生笙歌娛晚景車馬雜春聲<br>鶴唳聞應慣茶經著始成漢庭方貴老章服此時榮<br>題惠坡<br>幽懷羨獨往茅屋住山坡蠟屐看鳴鳥浮觴坐淺莎<br>薜蘿罥僧錫麋鹿駭樵歌我亦巖棲者蔵書近若何</p>


<h4>詩集卷二016-1</h4>
<p>題顧與新清溪庄和唐應徳韻四首<br>罷官應自好負郭有瓜田宦味陶元亮詩才賈浪仙<br>高齋聴雨枕斜月過湖舩誰共幽吟者空聞招隠篇<br>舊是樵漁地投簮此卜居溪閑安藥磑春至檢農書<br>食笋思分竹腰鎌擬佩魚也知濠上樂媿我未能如<br>林卧堪遺俗村居復近湖應門時見鶴鼓棹不驚鳬<br>樹與人俱散溪因主亦愚翻嫌太寥僻庄外有桑榆<br>知君閉關乆一徑落花深書癖年長在詩盟春更尋<br>空山幾兩屐逺道四愁吟北望休相笑平生魏闕心<br>送周顒分敎嚴州</p>


<h4>詩集卷二016-2</h4>
<p>斯文周茂叔清節漢嚴陵風月還誰共雲山思獨凝<br>道依家學重敎並郡賢興庭草多幽意高臺時復登<br>和龍岡送白洛原将│命護作因得歸沐<br>画省猶牽袂征帆動渭潯九重将異命千里惬歸心<br>　　　　　幽居忘越吟我亦多鄉思金門聊陸沈<br>酬包元達侍御見示之作兼致别意二首<br>逺道客情多停橈時共過綵衣霑雨露繡服炫星河<br>時論深杯酒鄉音接棹歌清江明月滿莫問夜如何<br>吳趨投暝發楚樹帶烟微千里占星聚雙帆逐鴈飛<br>寧親恩詔渥報主壮心違尊酒憐同病天涯更獨歸</p>


<h4>詩集卷二017-1</h4>
<p>郭允新宅中秋燕集限韻得王字二首<br>圎魄臨秋半邀歡奉桂漿感時俱異客卜夜共清光<br>兎影揺鳷鵲鴻聲度建章還思擬金鑑持以奉明王<br>天街秋宇浄月露谵交光對此懷千古悠然覽四荒<br>開尊浮桂影裁句競蘭芳未就登樓賦多慚姓是王<br>秋居五首<br>和靖常携鶴羲之本好鵞山隂秋日浄湖上野烟和<br>大道機中息虛名身後多淵明真解此詩酒一生過<br>雲樹秋容澹悲歌野興豪蕭蘭元異種牛驥亦同槽<br>露白芰荷盡天清鴻鴈高朋逰隔千里魂夢為誰勞</p>


<h4>詩集卷二017-2</h4>
<p>種樹邊茅宇抛書滿石牀林居慚束帶晝坐憶含香<br>土木形骸拙江湖憂思長秋来頻對客山桂挹寒漿<br>卧遊真自得日對輞川圖燒葉茶頻煮懸錢酒旋沽<br>大言傾宋玉潜論學王符秋至吟尤苦臨風獨撚鬚<br>避樹營墻短看山引坐偏長松盤野鶴踈葉度寒蟬<br>蜂塢花成蜜蝸房露洗涎村居時易姓祇畏俗人傳<br>偶成<br>野外常無事多看種樹書迂頑堪自咲躑躅欲焉如<br>飲客中山酒尋春下澤車倦游頻息駕意惬即吾廬<br>送姚友竹二首</p>


<h4>詩集卷二018-1</h4>
<p>東風桃李滿忽向剡溪歸江暖知鱸美春深愛蕨肥<br>故山麋鹿友初服芰荷衣千里還相憶尋君舊釣磯<br>亦知簮組累自愛水雲居匹馬歸来早三鱣屬望虛<br>閑情任吳越行李總圖書何處堪髙卧山中有草廬<br>書觀瀾巻贈行涂堂主簿父二首<br>旅館忽經年歸懷感逝川雲来震澤藪春去洞庭船<br>濠水思蒙吏龍門悵馬遷江湖堪寄興莫自歎華顛<br>青春白日好千里一帆初野色雲俱媚江聲夜轉虚<br>逢人談惠麓乆客憶匡廬好去看消息殷勤戒子書<br>代作惠坡詩鄭子</p>


<h4>詩集卷二018-2</h4>
<p>由來厭朝市卜築近山家路入雲林杳籬侵石磴斜<br>汲泉因釀酒掃徑為看花屋角清溪轉桃源那更賖<br>夏日偶成<br>窮巷謝華軒幽齋入斷垣卧遊非擇勝坐鍜欲辭喧<br>有客問竒字無人知寓言時来松樹下長嘯似蘇門<br>代壽曹山人六十<br>釀酒擷園蔬為歡此度初身因烏帽寵人以白眉譽<br>舊識尚書履今来長者車早諳清浄理寧藉養生書<br>義興道中<br>倚棹水雲邊溪光共杳然琴尊百里道竹樹一村烟</p>


<h4>詩集卷二019-1</h4>
<p>山果迎秋落汀花帶晚妍夜來何處宿相逐捕魚船<br>登孤山用唐人張祜韻<br>兀坐俯孤岑翛然出世心烟霞千嶂曉桑柘半溪隂<br>鶴去亭猶古人幽山更深已看塵跡逺况復近東林<br>紫陽菴<br>幽翳蔵靈境攀窺石磴寒奔峯度天外飛閣出林端<br>憩洞思探籙疏泉學煮丹重來定何日明去欲辭官<br>崇徳道中<br>望望越溪幽烟波横素秋桑園多傍水荻岸一維舟<br>落鴈窺沙漵行人指驛樓棹歌中夜發芳杜滿前洲</p>


<h4>詩集卷二019-2</h4>
<p>吳廷宣父母雙輓<br>鹿門棲隠處耕織自相依忽此歌狸首初因哭少微<br>梁鴻山下宅孟母室中機寥落那堪問空餘明月輝<br>壽苗東洲七十<br>為儒不得意老去素風存愛客多懸榻謀身獨灌園<br>柴門耽舊隠紗帽奉明恩白髮春來長怡情此一尊<br>題文苑　常熟錢氏别業也<br>家本詩書業幽居總好儒天龍座上客山海壁間圖<br>問字時能說鳴琴聊自娛重來解組後不似北山逋<br>茹瀾堂號詩</p>


<h4>詩集卷二020-1</h4>
<p>靈液千年發虛堂半嶺懸池喧瀑布雨窓暝具區烟<br>長日雲俱卧幽襟俗盡捐吾纓如可濯携手弄潺湲<br>陸節之夫婦七十雙壽<br>奕奕金章客歸來兩鬢星仰天窺鶴唳閉户著茶經<br>五柳宜同傳三休已作亭使君况有婦七十共修齡<br>途中送春寄諸弟<br>客行愁節換况復是春歸檣燕如相訊汀花亦盡飛<br>問程猶故國千里更遲遲遥憶高堂燕重嗟定省違<br>初入都寄親知<br>薄宦蓬應似往來唯所飄振衣聊息駕鳴玉更趨朝</p>


<h4>詩集卷二020-2</h4>
<p>慣學金門隠多慚華鬢饒滄洲有故侶松桂欲相招<br>吕梁題養素軒<br>大檏元無事幽居堪自怡雲依書幌静石共藥欄欹<br>白賁存吾道玄文任俗疑風塵千古意誰識染絲悲<br>野望<br>水漫孤村白花依别嶼紅隂隂沙際日細細午前風<br>貰酒從隣媪呼舟學釣翁一春唯寄興山色鳥聲中<br>寄王允寜用舊贈韻<br>憶昨趨金馬承恩共一時君今卧西華我亦戀南枝<br>永念關中使多傳别後詩燕雲猶自隔吳苑倍相思</p>


<h4>詩集卷二021-1</h4>
<p>送篆文生<br>吳客偏多藝君能解古文鴻都初待詔燕市忽離群<br>科斗舟迎字鳬鷖沙漾紋相看俱得意寜惜去來勤<br>壽蕭尹<br>吏隠不違親歸來白髮新大椿宜晚歳五栁絶風塵<br>紫誥衘恩重班衣獻舞頻庭中聞鳳吹蕭史是前身<br>歲暮送客<br>月窮知歳晚游子促歸心殘雪千門曙寒風百里隂<br>目隨長路斷情寄故園深日暮幽齋裡何人共越吟<br>得家書三首</p>


<h4>詩集卷二021-2</h4>
<p>三春候歸鴈四月見家書客思真無賴親恩自不踈<br>詩書餘舊業水竹卜新居喜極渾忘寐千金定未如<br>吳楚同千里君親自一心看雲遥北極望日遲南音<br>未返王陽馭空成越舄吟春來江漢水何似舊時深<br>春盡逢南鴈翻令感歳華五年猶作客一命亦為家<br>肉食愁黄竹蓴羮想白華何時萊子服謾向故人誇<br>送黄三峯僉憲山東<br>羨爾獨懷竒為郎已後時欲觀滄海日不愈白雲司<br>繡斧承秋令丹書屬夜思寄車應問俗更訪嶧山碑<br>和陳平岡七夕韻</p>


<h4>詩集卷二022-1</h4>
<p>牛女何年事猶尋此夜盟多君先得巧揺筆報詩成<br>秋興尊前發河流天畔明蘭章無以報空自媿同聲<br>送壽昌吳尹<br>出宰動星文孤城百里分山猶富春古道以子陵聞<br>鳬舄雙看别牛刀獨樹勲重尋治縣譜美政接番君<br>送李仲西都諫節推大名<br>未厭承明直那堪祖道看象刑清禁甸持節渡桑乾<br>朝下衣香在焚餘諫草殘霜楓迎去馬似照寸心丹<br>九月七日汪維義宅對菊<br>他鄉七日酒應為菊花催踈鬢風前帽覊懷江上臺</p>


<h4>詩集卷二022-2</h4>
<p>秋光寒拂檻霞色暝侵杯揺落易為感酣歌日幾迴<br>和孫季泉韻二首<br>聖主正垂裳同依日月光芳辰共清燕聮珮此登堂<br>座接陳君榻衣沾荀令香明時多事業莫遣鬢毛蒼<br>高軒貴戚里良會小春時逸興頻催酒清談各問詩<br>鵷鸞天外集商羽曲中移聚散興餘慨何年更此期<br>會同年二首<br>對酒復何疑相驚十載期鯤鵬同變化鵷鷺數追隨<br>筵敞通侯第歌憐少女詞不愁歸路暝後會恐參差<br>綺席照朱甍侯家接鳳城歌鐘五雲近軒盖一時傾</p>


<h4>詩集卷二023-1</h4>
<p>星聚慚名徳風期協友生相看語不盡特此寄同聲<br>左順門問安同郭允新作<br>追趨雙闕下瞻拜五雲間為問君王寝相隨供奉班<br>啼鴉丹禁曙調馬玉墀閑佳氣葱葱合深宫護聖顔<br>酬歐學章見贈移居<br>六一歐居士琴書滿屋清故開松菊逕應有薜蘿情<br>客借陳君榻隣慚求仲名趨朝慣相逐暗識玉珂聲<br>張映山書屋巻<br>君家碧山後舊業五車書欲就張衡賦先營諸葛廬<br>下帷山桂發隠几嶺雲虛勤苦無須問行看上石渠</p>


<h4>詩集卷二023-2</h4>
<p>登鏡光閣<br>梵居依鳳闕虛閣瞰龍宫車馬三春賞山河四望通<br>林鮮迎佛日磬逺引皇風鳥似隨縁下僧因出定逢<br>烟花迷色相水樹悟真空<br>贈僧<br>杖錫去何遲東林烟雨微出山吟更苦得禄意多違<br>鐘鼓侈齋磬袈裟厭客衣自令身得度僧俗盡皈依<br>黄公澗<br>積雨千峯潤飛流百道懸穿林驚宿鳥激石亂鳴蟬<br>　　　　　楚相陵谷自依然</p>


<h4>詩集卷二024-1</h4>
<p>移居<br>儒宫無一畝宦薄易為家地入黄啚僻門依紫陌斜<br>微吟對秋草閑歩拂簷花未就登樓賦端居念歳華<br>安黄門曾祖母九十八壽詩<br>問訊日邊書高堂百歲初蘭孫五世滿甲子六身餘<br>地訝瑶池接星占寳婺虛賓筵秋正好仙菊照華裾<br>又柬盧浚明移居<br>葵藿心常切移居近日華門窺狹斜道春傍上林花<br>守拙家四壁多方書五車清談留客處寒竹浄交加<br>輓鄒望代作</p>


<h4>詩集卷二024-2</h4>
<p>寂寂東風芳草蕭蕭北郭垂楊日落啼猿何處秋來<br>鳴鴃堪傷<br>麒麟卧殘清畫杜鵑啼徹黃昏蒿里深蔵齊魄江上<br>難招楚魂<br>花發石崇金谷月明范蠡扁舟為問當年事業不堪<br>滿目松楸<br>鄭海濤索壽鄒謹齋八十<br>短棹溪邊紅樹清尊籬下黃花秋興偏同春興田家<br>何以仙家<br>看山歳蠟雙屐沾酒日懸百錢野鶴休猜老鬢靈椿</p>


<h4>詩集卷二025-1</h4>
<p>應讓大年<br>歩虚詞四首<br>王母傳青鳥秦娥控紫鸞相期瑶島外忽上綵雲端<br>海水年来淺桃花春去殘未能逢玉舄那得問金丹<br>海上三珠樹雲中七寳車空聞徃来處何地是仙家<br>洞古羊成石林春棗似瓜刀圭雖可學歲月莫應賖<br>霧幄遶霓旌氤氲滿太清龍成雲盖引虎奉嶽圗迎<br>七聖猶同御三天各異程試求香案吏誰是歳星精<br>歴歴白榆中飄颻雙玉童神宫開太一仙路接崆峒<br>子晋仍驂鶴浮丘亦駕鴻不須能縮地萬里自乗風</p>


<h4>詩集卷二025-2</h4>
<p>寄題前湯菴<br>空林廻夕照清梵尚依微野鷺窺僧鉢天花綴佛衣<br>經翻長日過錫伴暮雲歸欲托門人宿因觀靜者幾<br>銅雀伎<br>掩涕辭金屋含情向白雲衣冠新卜道歌舞舊來群<br>貟枕無時覺哀猿終夜聞誰言妾薄命生死只從君<br>漳河流日夜歌舞未能休艶色今誰妬餘香空自留<br>朝雲不作雨陵樹早生秋滿目多疑塜君靈在此不</p>


<h4>詩集卷三001-2</h4>
<p>校刻具茨先生詩集巻之三<br>歌行　　　　　翰林院編脩王立道懋中著<br>題見山巻<br>有美人兮山之麓倚嶔崟兮結茒屋乍看煙岫轉幽<br>谿時聽風泉出空谷澗樹垂垂飲野猿巖花寂寂眠<br>山鹿藝藥歸來半夕陽翠微當戸静焚香著書不知<br>歲月晚春至徒驚薜荔長<br>壽鄉人<br>銀河耿耿秋雲凉朱樓高下華燈光流蘇零亂歌吹<br>發巴童旅舞揺明璫絲繩百壺瀉欲盡嘉賔四座歡</p>


<h4>詩集卷三002-1</h4>
<p>未央遥看南極一星曙主人起引紅玉觴為言此觴<br>誰致此東華木公祈壽昌金鞍翠盖紛絡繹芙蓉露<br>滴雙鴛鴦<br>大梁行送陸白菴同年使周藩<br>大梁自昔稱中土屹屹重城壮天府險塞何須數崤<br>谷膏腴寧復論鄠杜城中日暮起歌鐘家擅侯封五<br>千户樊樓燈火晃清晝平臺車馬如游龍驅車走馬<br>遥相索意氣千金輕一諾貰酒春城百歩喧呼鷹秋<br>苑雙鶬落夷門西望日蒼蒼修竹依然見故墻行人<br>不解思公子父老猶能説孝王孝王本出帝王家園</p>


<h4>詩集卷三002-2</h4>
<p>池賔客盛豪華鄒枚獻賦騁文藻勝詭進説生隂邪<br>一朝漢法不相假斧質隨來赤墀下旌旗無復兎苑<br>遊蔓草鳴蟬自春夏吁嗟盛衰各有時古人遺迹今<br>人悲子長自是好竒士君到梁園早寄詩<br>文衡山枯木竹石為汝湖學士題<br>衡山老人得竒趣坐向寒空寫枯樹孤峰嶫嶫虎豹<br>蹲修竹離離鳯凰翥鄧林從此失珍材碣石誰為徙<br>天柱吁嗟不獨模形似勁質清標更生氣槎枒不作<br>娬媚姿礧砢應無媕婀意憶昔山空藪澤深樵夫牧<br>豎時窺侵一朝點染入絹素始信志士相知心洛陽</p>


<h4>詩集卷三003-1</h4>
<p>三月春可憐黄鸝碧草同娟娟桃李花開玉樓曙梧<br>桐枝拂金井寒西風野外動秋色平蕪慘淡生蒼烟<br>何如此石還此竹古木千載俱依然吁嗟亦有王宰<br>山水韋偃松苦心白首徒為工<br>寳劍篇贈盧浚卿<br>我有寳劍光陸離云是干將歐冶之所為皎如芙蓉<br>艶朝日風胡一見嗟神竒霜鋒雪鍔未盡試三年玉<br>匣寒琉璃為君拂拭把贈君倚袖隠隠飛氤氲萬夫<br>辟易走雷電千里變化隨風雲為悲異物乆淪棄聊<br>從一擊收餘勲</p>


<h4>詩集卷三003-2</h4>
<p>天柱篇贈徐子芳<br>天柱岹嶢與天通紫皇高住金銀宫下朝群帝三十<br>六瓊蕤翠羽驂飛龍廣樂絪緼赤霄暝烟霞爛熳廻<br>仙蹤九關無人熊虎静赤鸞歘下隨長風長風噏馺<br>江淮間地靈天寳鍾英賢南州復見生孺子徐陵千<br>載如比肩憶君弱冠振芬藻琦才瑰行俱卓然俄摧<br>月窟千尋榦竦身忽在青冥烟青冥迢迢九萬里君<br>行壮迹從茲始逸氣遥横七澤雲雄詞直簸三江水<br>建安諸子空高名王粲元非偉長倫中論年來篇幾<br>著獨行已出今時人我本金門陸沉者風期獨與君</p>


<h4>詩集卷三004-1</h4>
<p>相親天生豪士須會合龍劍雌雄信有神<br>送甘尚書兄還蜀<br>君不見蜀江之水東南流錦波碧浪涵千秋或通潤<br>澤散川澮或成壮觀横中州煎腴填閼禾黍美瞿塘<br>汗漫蛟龍愁丈夫出處亦如此畎畝豈即非良謀巫<br>峯秀立峨眉高君家兄弟皆時髦白屋幽棲處士里<br>金魚光動尚書袍况復叔子自竒士會看刷翮雲中<br>翺秦羅少年空有舌延壽絶域徒稱豪君來自西春<br>正午君去應為秋色苦寒風淅淅吹高林鴻鴈翩翩<br>下長浦去影遲廻冀朔雲離聲嘹唳江天雨蜀山迢</p>


<h4>詩集卷三004-2</h4>
<p>迢呉水深吁嗟我亦多同父<br>題許由棄瓢<br>箕山高兮千萬尋下有泉水清且深古來賢士多竒<br>節節踰高山泉比心玉食純衣九重位放勲未識先<br>生志一瓢猶自厭喧囂何况紜紜萬幾至九韶空令<br>爰居悲越持章甫將安歸當時牛口汚萬乗此耳雖<br>洗心猶非深山蕨薇肥可食啜飲優游皆帝力鳥則<br>有木魚有淵我生何為獨偪側爝火難為日月光風<br>雲翕赫龍虎蔵已知師錫有虞舜舍茲玄徳徒皇皇<br>人言身名有重輕先生棄身如棄名縣疣附贅從决</p>


<h4>詩集卷三005-1</h4>
<p>裂奄然千古同杳冥千古雲山自朝暮至今遺冢悲<br>高樹秋風落葉聲蕭蕭惟有寒蟬泣清露<br>　擬漢京篇<br>峨峨萬雉環金城山河百二開漢京雲霧晴臨閶闔<br>道風雷曉動羽林兵九重佳氣鬱葱葱日月光華萬<br>國同鳯輦行春過西苑龍樓問寢向南宫南宫西苑<br>宸逰遍茝若芙蓉新置殿待詔皆為帷幄臣承恩不<br>復輿臺賤萬戸千甍通狹邪朱門綺陌滿烟花五陵<br>逰俠競借客七貴侯王同起家起家氣勢何揮霍富<br>貴皆由主恩澤錦障遥從□杜歸金丸時向章臺落</p>


<h4>詩集卷三005-2</h4>
<p>歸來鐘鼎羅高堂意眇梁竇嗤金張蒼頭逡廵緑褠<br>窄翠蛾宛轉紅袖長紅袖如雲正嬌妬世事廻看漸<br>非故金谷樓臺生野烟平泉荊棘迷芳樹魏其寧非<br>肺腑親武安後來真逼人華轂朱輪善傾跌諸君何<br>必争要津<br>壽陸用之父怡閒<br>陸子别我東還吳何以贈之三山圖扶桑半壁動晴<br>色滄溟萬里開蓬壺金銀樓闕紛照耀雲霧旌旗疑<br>有無仙宫老人冰雪膚浮丘雜坐洪崖俱行厨絡繹<br>進綺食開樽滿引紅醍醐頽然不知天地老桑田成</p>


<h4>詩集卷三006-1</h4>
<p>海真須臾君歸懸向高堂隅彷彿身往逰仙都緑髮<br>朱顔逈相映羽衣翠盖交踟蹰玉巵流津瑶草潤霓<br>裳按節青鳥呼吾知陸子百不需但覔綵服中庭趨<br>青春滿眼胡不樂髙車駟馬誠區區<br>胡進士瓊林醉歸圖<br>三月皇州春正瀰日出烟花粲紛綺白玉橋通仙掖<br>斜黄金閣向中天起誰張絹素為此圗雕鞍駿馬行<br>甚都似是南宫初宴罷春風颯沓光載途胡君馬上<br>青雲客軃袖新袍漾深碧攬轡廻看上苑花揚鞭忽<br>過南城陌陌上垂楊拂錦韀晴絲芳草揺春妍同行</p>


<h4>詩集卷三006-2</h4>
<p>三百獨意氣夾道人争羨少年看君年少才復竒縱<br>横落筆無留思朝來受詔日中上萬言慷慨真憂時<br>丈夫立身良不易多君已是圭璋器清廟明堂用豈<br>徒蹉跎虚負平生志<br>未翁夫人七十壽詩<br>七十年前占寳婺定知此夜下臨吳仙階日煖芝蘭<br>秀相府春明桃李敷四世一堂流澤逺三朝九命受<br>恩俱金貂入座皆嘉客珠履趨庭有賜奴内屋屏開<br>紅翡翠尚方錦製紫襜褕雲中青鸞傳新札海外蒼<br>麟奉瑞圗黄髮常同看綵服朱門真不讓瑶都</p>


<h4>詩集卷三007-1</h4>
<p>武夷行贈王石沙侍御按閩<br>使君驄馬雙紫纓繡衣晃晃初日明慨然别我向閩<br>越索我為歌武夷行武夷之山何嶔崟青巒赤嶂雙<br>千尋連峯廻合三十六翠玉尅畫芙蓉森我聞此中<br>靈氣聚往往群仙下芝羽地脉似與三山通終南王<br>屋那能伍秦人初識武夷君漢世曾傳封禪文鸞車<br>一去千巖暝幔亭綵屋飛氤氲懸崖石室何年發坐<br>視人寰意超越明月時窺仙竈丹流霞常護靈凾骨<br>丹成骨蜕故依然瑶草琅玕滿洞天樵客問津花落<br>處山人得道鶴歸年吁嗟名境豈常遇昔賢千載悲</p>


<h4>詩集卷三007-2</h4>
<p>同趣謫仙天姥空夢逰昌黎華嶽窮歸歩我亦曾修<br>飡玉方青城石髓誰能將吹笙浪擬追吾祖執戟猶<br>慙作漢郎羨君斯行真自得而我猶憐阻南北何人<br>還同賡棹歌頽然不辨滄洲色<br>瓶山先生廉察廣西作五嶺行奉贈<br>五嶺嶔﨑亘天起梧桂雄蟠幾千里近聞黄雉阻越<br>裳行遣樓船下灕水│天子念彼西南隅臨軒授節<br>胡大夫清秋月曉照旌棨繡衣廻光紫綬紆大夫欣<br>然才且傑勲名廿年振藩臬粤南此日更褰帷坐使<br>皇威通絶徼百蠻萬里並同風夷作歌傳樂府中會</p>


<h4>詩集卷三008-1</h4>
<p>看旬宣續周雅漢庭空説伏波功<br>擬漢將行<br>單于近獵天山東長城火接甘泉紅漢皇裂符徴武<br>猛羽林十萬皆從戎甲光晃晃迎朝日吳鈎楚練何<br>輝赫揮鞭直斷黄河流積鞍逺蔽隂山雪將軍新受<br>九重知隴西雁門交出師魚麗晝結風雲陣燕尾晴<br>翻龍虎旗寒沙颯颯塞草白苦霧蒼蒼迷逺磧帳下<br>饗士日擊牛軍中賈勇争投石少年本出五陵豪死<br>生意氣輕鴻毛金鞍被就千金馬玳室横裝七寳刀<br>誇馬持刀時睥睨一朝關塞烟塵起鞍後手懸冒頓</p>


<h4>詩集卷三008-2</h4>
<p>頭囊間盡馘天驕耳轉戰那知澣海窮幕南已覺王<br>庭空捷書朝奏明光殿衛霍誰論頗牧功君不見冠<br>軍意氣何揚揚輕車刀筆徒自傷軍中流涕亦徒爾<br>祁連古壘猶相望<br>鵲橋篇<br>今夕何夕明星光梧桐露下金井凉果餰瓜餌競羅<br>設持針曵縷庭中央云是天孫詣河鼓蘭房桂殿凝<br>雲粧天津水深不可渉偃蹇烏鵲成飛梁金支翠蕤<br>恍明滅隠隠玉珮鏘琳瑯由來兒女齊拜祝乞與巧<br>慧能文章吾聞牛女皆列宿武丁之説誠荒唐東西</p>


<h4>詩集卷三009-1</h4>
<p>耿耿各照耀云何此夕同徜徉精靈下上逐雲電自<br>有羽駕驂鸞凰盈盈一水若横帶倐忽超軼誰能妨<br>况復析木自可度豈必小鳥飛相將會乗長風凌倒<br>景直瞰雲漢求其詳古來傳言如虎市姮娥奔月今<br>安藏鴆媒娀女亦假設陽臺雲雨同渺茫乃知世俗<br>共誣惑人間天上空相望<br>大雨不寐聞蛙<br>長安一雨連日夜摧垣破簷水如射出門已見横道<br>波田中何得猶餘稼秋來彌旬雨轉劇夜分不眠坐<br>永夕爾蛙胡為獨不仁囂囂與雨争咆勃由來雨暘</p>


<h4>詩集卷三009-2</h4>
<p>亦有時么麽貪竊造化私天空無雲日如火吞聲稿骨應始知一有此二句<br>嚴陵獨釣<br>漢持太阿授新室炎光黯然光欲滅風塵傾洞天地<br>昏猰狳競食蒼氓血猗與光武起舂陵司隸威儀耆<br>老泣昆陽一鼓虎豹奔罔魑解首欃槍匿虹霓掃除<br>日月開赤精復吐山川色君臣會遇良有機乾坤整<br>頓無倒傾先生兀然獨坐釣羊裘蒙茸對空澤亦知<br>天子即故人不與四海俱臣妾翩翩長揖還富春狂<br>奴不住公卿列江流夜轉黿鼉寒山氣暝連風雨白<br>吁嗟賢士各有志相助豈必能相屈古來節義何代</p>


<h4>詩集卷三010-1</h4>
<p>無西京諸子今猶烈九鼎寧論漢家重一絲何止千<br>鈞力畫圗彷彿清風生盡濯貪顔洗頑骨<br>張翁暨豐孺人七十雙壽詩以祝之<br>城南老翁好文儒逃名山澤身常癯年來種秫足生<br>事躬耕况有萊婦俱芳春賔客時滿座白髮雙引紅<br>醍醐莫言龎公盡室隠令子舊直承明廬金章紫綬<br>亦何意為看綵服中庭趨<br>畫鯉魚<br>疾風横驅萬里昏雲烟蕩薄海水渾神魚出波作人<br>立跋刺直上洪濤翻目光仰射天門赤大魚小魚俱</p>


<h4>詩集卷三010-2</h4>
<p>辟易東津已空鱣鮪群南溟忽失鯨鯢宅就中變化<br>安可馴頭角岞額鬐鬛真吁嗟乎葉公一去龍種絶<br>三十六鱗空入神<br>李節推乃祖衡嶽齋年卷<br>衡南老人身姓李自説前生周柱史采藥長登紫盖<br>巔結茒直向融峯裏羽衣玉杖獨翛然巖下時逢手<br>一編長生乆已窺真訣翻使靈椿讓大年<br>張東涯七十雙壽代作<br>大隠由來不出市君家住近湖東水河上谷神能自<br>存漢隂機心乆已矣十年教子床頭書綵衣侍食垂</p>


<h4>詩集卷三011-1</h4>
<p>銀魚高堂偕老人所羨况是雙霑　紫誥餘酒滿尊<br>兮花滿枝千春獻壽無休期<br>施心菊號詩<br>仙家近住城東陌種菊依稀五栁宅採藥名山去不<br>還花間空復留仙跡遺方入枕傳後人三折成名若<br>有神秋園寂寞多霜露相對時時淚滿巾<br>贈張司廳宣城人名乾號澄江<br>君家自昔擅華腴後來傑出多文儒往羨珥貂光七<br>葉今看甲第雄二都驄馬重行洛陽陌霜雪飄零舊<br>臺栢勲名繼美垂百年紛紛堂構昭遺迹</p>


<h4>詩集卷三011-2</h4>
<p>醫無閭行贈吕湛溪太僕<br>醫無閭其山乃在幽州之阻遼水之涯盤紆峍屼幾<br>千仭巋然上與北極通精光羲和望舒坐自詘麾使<br>日月東南驤憶昔康回怒傾地此山自有神靈屭至<br>今天險壓秦關河山百二誇幽冀聖王一出洗腥羶<br>草木光華非昔年直使屯田通韎鞨還看勒石擬燕<br>然由來此地育龍媒伏櫪駉駉俶儻才渥産盡慙稱<br>汗血宛駒翻自媿駑駘沙苑雲群亘千里况有夷酋<br>歳開市帝念誰為景順儔特遣君行按東鄙嗟君裔<br>本出非熊坐語能敎凡馬空王良已去伯樂死可憐</p>


<h4>詩集卷三012-1</h4>
<p>騕褭嘶長風近傳樂府歌天馬知君自是應圖者駿<br>骨已見千金收肯使真龍棄中野<br>題汪翁禄壽圖<br>老翁紫霓裳巾舄何太古長耳雙方瞳炯然精英聚<br>玄鹿千嵗放不騎靈木九節手自拄或時探籙向會<br>稽還見尋丹入岣嶁丹成依舊住人間羽盖芝旍往<br>復還白雲暮去洛陽市紫氣朝來函谷關我聞安期<br>生亦有老聃氏飄颻千載人此翁無乃是洗髓俄驚<br>海水淺駐顔恰喜桃花似洞天不解記春秋世人猶<br>共論甲子小年大年誰得知優游空負滄洲期茫茫</p>


<h4>詩集卷三012-2</h4>
<p>河清竟難俟冥冥刼燼胡不窺嗟余願得齋心長跽<br>此翁側受翁素書習服食後天常存逰八極<br>壽侯母<br>遥舉兮浮逰崑崙兮縣圃菊翩翩兮落英采叢蘭兮<br>雜芳杜駕黄鵠兮驂紫鸞傾芝盖兮彌宇紛夕張兮<br>瓊筵酒盈缸兮如乳挹玉露兮飯青泥殽維何兮擘<br>麟脯浮夷兮為余鼓湘靈兮為余舞招安期兮揖浮<br>丘觴王母兮瑶之浦折若木兮遺余聊相期兮終古<br>壽錢氏常熟近海居<br>鶴飛飛兮太清波湛湛兮晝平翺逰兮逺望見老人</p>


<h4>詩集卷三013-1</h4>
<p>兮海之濵目炯炯兮方瞳容汋約兮如英服靡靡兮<br>霞矯御清氣兮泠泠時三秋兮既屇肇初度兮芳辰<br>采芷若兮疏户束茝蘭兮成楹飯胡麻兮羞麟脯酌<br>桂醑兮蕙殽蒸介海若兮速駕輅木公兮來賔吹笙<br>兮子晉鼔瑟兮湘靈安期兮河上紛洗爵兮揚尊願<br>公夀兮無極後天地兮常存<br>滄海篇贈陸原仲<br>吁嗟乎青齊之土畫海為疆海之大兮吾不知其幾<br>千萬里東西南北之相望但見洪流巨浸浡潏蕩汩<br>播元氣而廻隂陽白日含光動碣石玄雲散影翳扶</p>


<h4>詩集卷三013-2</h4>
<p>桑六鰲燬骨三山渺茫金宫瑶殿不可覩惟有蜃樓<br>龍室恍惚開中央長鯨横驅鱣鮪盡赤螭翠虯紛騰<br>驤倮身窮髮一島萬里纍纍焉若阜垤之麗太行吁<br>嗟乎海之大兮涵穹蒼游波狂駭傾地軸天呉海若<br>俱迷方吞江茹湖日月翕張神怪躑躅潢汙混蔵豈<br>比夫臺駘河伯守細流與勺水委瑣局蹐徒惴汗於<br>望洋我將東逰歷東極乗濤鼓翼凌天梁天梁偃蹇<br>不可渉蒼龍失馭中彷徨道逢豪士東吳子飄然霞<br>袂青霓裳廣頤豐下倚長劍徒歩直擬窺東皇探虚<br>拊危意未息慷慨似恨河無航愧余歸来不能將陸</p>


<h4>詩集卷三014-1</h4>
<p>離劍佩空文章異時期子逰八荒翩翩並跨丹鳯凰<br>滄溟咫尺廻天翔<br>擬行路難<br>君不見轅下車太行咫尺愁﨑嶇君不見鞲上鷹雲<br>霄百里隨鶱騰丈夫窮達在所遇高才猶自嘆遲暮<br>漢庭青紫常比肩子雲空獻長楊賦□□□□□□<br>君不見堂前燕翩翩冬去春來見君不見海上鷗紛<br>紛隨波飛復留丈夫亦有四方志十年辭親作逺遊<br>客情已似風花亂歸思空懸明月秋共道龍沙湖虜<br>盡莫誇燕頷待封侯</p>


<h4>詩集卷三014-2</h4>
<p>苦熱行<br>六月徂暑暑未徂日車間關乘渴烏凌空横驅赤道<br>紆毒龍嘘炎入幽都鬱蒸豈與南州殊芝蘭萎墮叢<br>桂枯天地翕翕如洪爐火雲輪菌光爍膚桃笙紈扇<br>氣不蘇冰盤磊硊疑有無行吟無心倚槁梧青袍逼<br>窄坐自拘騎馬出門漫踟蹰東遊蓬瀛覽方壺山高<br>谷深倦取途况邇聞多道暍夫我獨何意清凉須嗚<br>呼安得飛廉奉職屏翳趨頓使和風澍雨彌八區蒼<br>生動地交歡呼<br>石屋辭三章為彭通府作</p>


<h4>詩集卷三015-1</h4>
<p>有美人兮山之阿佩陸離兮冠峩峩氣凌兮衡岱情<br>馳兮湘波結幽蘭兮延佇拊長劍兮寤歌蹊窈窕兮<br>輪轍稀木繁翳兮禽聲和黄牛兮白馬嵐光飛兮晴<br>雨多余何為兮茲獨往茲獨往兮將柰何<br>有美人兮山之陽芙蓉衣兮薜蘿裳憩夕駕兮蒙谷<br>望朝暾兮扶桑潺湲兮飛泉旖旎兮垂楊石嶔岑兮<br>嵌砑峯巒矗兮翠蒼湖瀲灔兮秋水碧洞幽閑兮春<br>草香采瑶花兮盈把宿石髓兮為糧訪隠淪兮絶澗<br>想竒獨兮高岡君一去兮獨遺卭欲往從兮江水長<br>有美人兮山之麓架辛楹兮結蕙屋被修逕兮蘭薫</p>


<h4>詩集卷三015-2</h4>
<p>拄空簷兮古木平田渺兮秋稼隂長林杳兮芳樹緑<br>日坐漁兮群白鷗夜休耕兮飯黄犢倚空虚兮嗟索<br>離望巉巖兮聊躑躅躑躅兮何之招子真兮東谷願<br>君兮歸來蒼生兮極目<br>良木篇<br>君不見南山有杞梓北山有松栢仰看十仭渾無枝<br>直上參天數千尺横柯偃蹇走蛇龍盤根詰屈層崖<br>拆晝昏波濤虎豹驚夜撼星辰罔兩泣長風吹林百<br>草萎豈與榆栁同蕭索憶昔初成拱把時已抱鬱鬱<br>干雲姿藜蒿莽然蹊徑絶深山大壑多嶔﨑天生異</p>


<h4>詩集卷三016-1</h4>
<p>材乆淪棄一朝冥感君王知閶闔凌空九重起歘下<br>明詔四出求工師公輸持斤匠石走山神始獻中梁<br>資乃知良木能用大折樗散樹空離披<br>外祖紀得詩并序四言<br>先外大夫南坡翁英偉卓絕蚤負竒志然卒□□後<br>時不逢位不過郎官任不益百里厚積薄發是將<br>有大振於後之人也予小子髫丱之年猶及瞻識<br>悠然永懷懼其餘光遺休允益堙昧用作紀德詩<br>一章雖辭極荒鄙不敢詒諸作者聊以自復云爾<br>矯矯坡翁蔚為儒宗英詞正氣後生嚮風學□□□</p>


<h4>詩集卷三016-2</h4>
<p>文亦雕龍乆惟國器天球黃鍾道高斯躓才大難□<br>既升春官禄隠學宫惟衡之南聲敎風通逎俾製錦<br>為時茂恭偶車棄道佩劍歸農民樂父母　帝咨成<br>功爰懷千載彭澤高蹤翩然解組三徑是營田有稻<br>秫室有絲桐遺榮狥志位詘望崇邑之北墅於惟始<br>終奕奕我舅克弘其緒人亦有言有子不死悠悠孝<br>思堂構是祇宗族推仁鄉黨稱弟賢不必貴實命之<br>以光光我兄業茲大起三世一經襲軌同矩□葩摛<br>英旁綜百氏發為文章雄渾深至淵涵而停□變而<br>峙克勤令名惟祖是似豈弟溫恭明允誠懿俾芳蕙</p>


<h4>詩集卷三017-1</h4>
<p>蘭媲輝玉樹君子之容申申濟濟匪業則疇惟德實<br>嗣積盛而光厥惟孫子於乎夙夜庶幾念止<br>洋門吊叚夫人墓<br>陟高原兮引睇洋門杳兮收夕霏俯江流兮若帶亘<br>重岡兮逶迤鬱佳城兮芊芊眷令哲兮悵遙思繁幽<br>貞兮婉嫕鍾靈粹兮昂溪既嗣芬兮孟母亦纉懿兮<br>鴻妻爾敎兮孔淑爾家兮孔宜胡禄養兮弗終奄□<br>摧兮蘭萎萎催兮奈何白露泫兮風淒覽芳躅兮延<br>佇聊宣悲兮我辭<br>竇子雨索壽鄉人七十三八月十日初度</p>


<h4>詩集卷三017-2</h4>
<p>琅琊山中隠者徒灌園織屨常自娛生身幸近南陽<br>里敎子初逰閶闔都閶闔虹光九重起千官拜舞嵩<br>聲裡野人喜説漢衣冠何意偶同堯甲子甲子吾生<br>不知數頗憶于今四百四十五餘年願學華封人擊<br>壤遥從祝明主<br>釣臺行送姚掌敎歸桐廬<br>漢家中更百六戹炎精無光群盜劇猗嗟文叔起舂<br>陵司隸威儀重輝赫昆陽旗鼓虎豹奔猰狳隕首欃<br>槍馘桓桓諸將二十八馳乗風雲厲髙翮先生爾時<br>獨何為羊裘蒙茸釣空澤神龍一奮海宇清冥鴻孤</p>


<h4>詩集卷三018-1</h4>
<p>飛江霧白亦知天子即故人偃蹇自擬長為客軒裳<br>韋布各有徒狂奴豈任三公責遂令意氣動星辰翻<br>見功名勝竹帛釣竒何如龍伯人漁國不似磻溪石<br>千秋物色在山川仰睇嵯峨俯空碧<br>聞邊關有警<br>旌頭熒熒光燭空烽火夜照甘泉紅匈奴近獵隂山<br>左合圍欲繞長城東長城霧亂刀斗寒胡沙颯颯邊<br>塵暗戰士軍中不解衣單于帳下方傳箭旆旌晝行<br>清海頭虜騎半飲黃河流受降古城草連堞燕然孤<br>嶺雲橫秋詔書朝下明光殿百金猛士盈十萬驃騎</p>


<h4>詩集卷三018-2</h4>
<p>北向追遺風劔鋒西指如飛電朝廷豈無頗牧臣我<br>黃耀德不觀兵折衝古來有尊爼將軍何必事橫行<br>匈奴罔知若尖豕群行逐草還隨水周師□伐止太<br>原漢武數出徒為爾終生長纓欲安覊誼設表餌非<br>王師善將無如趙充國留屯十二真便宜<br>菁菁麥樂府<br>濃緑清隂高樹涼隴雲千里凝晴光鳴鳩飛飛麥苗<br>秀南國初來花吐香老翁持鎌刈新麥老婦牽機理<br>殘織新麥未可刈殘織何須理夜来縣吏急呼門此<br>麥輸官復餘幾賣布買榖半作秧那堪赤地連天長</p>


<h4>詩集卷三019-1</h4>
<p>下户無牛身自墾翁婦相看愁斷腸<br>校刻具茨先生詩集巻之三</p>


<h4>詩集卷四001-2</h4>
<p>校刻具茨先生詩集巻之四<br>七言律　　　　翰林院編脩王立道懋中著<br>題張學士仰宸樓巻<br>仙閣岹嶢逼紫垣蘭臺新賜出　君恩江光夜共青<br>藜照山翠晴當錦帙翻盛事未論三萬軸多書欲問<br>五千言碧山莫動焚魚興　紫誥黄麻寵正繁<br>贈北溪隱者<br>古藤脩竹一溪隂尋得柴關逕轉深賣畚半将供鶴<br>食垂綸不着羨魚心花憐清品閑常灌詩喜新題病<br>亦吟老去故情終偃蹇肯隨閭里學浮沈</p>


<h4>詩集卷四002-1</h4>
<p>詠淮南八公<br>霓車遥去白雲端鷄犬紛紛隨羽翰叢桂未須淹隠<br>士長裾元自咲王官坐令楚國輕千乗肯向秦關試<br>一丸何事茂陵空好士金莖寂寞露光寒<br>送人上　陵<br>天上龍髯不可攀獨看仙寢寄人間山川萬里開形<br>勝魂魄千秋自往還上食歲朝華省吏迎神曉唱赤<br>墀班春深雨露多悲感一問松楸慰　帝顔<br>嘲王允寜失僕<br>戀主心微中路疑掉頭忽去各天涯秖言舊馬能諳</p>


<h4>詩集卷四002-2</h4>
<p>道可信蒼鷹不受覊汲水尋源抛故侣應門逢客結<br>新知君才莫是慚蕭頴回首空吟阿叚詩<br>送人下第歸荆溪<br>北上空嗟獻玉非夢魂先繞故園飛長安晴日蒼龍<br>闕荊渚秋風白板扉紅樹漸随岐路盡黄花如伴逺<br>逰歸多才莫訝無知已且向江頭一振衣<br>聞何喬仲侍御移疾野寺詩以訊之<br>戀主重來拂豸冠尋僧還向竹林眠百年半是滄洲<br>客多病能安白骨禪閑指逺山孤枕外細聴落葉一<br>燈前何時更惬烟霞賞同禮維摩結静縁</p>


<h4>詩集卷四003-1</h4>
<p>送吳王二太史陪祀　諸陵<br>流水因山積翠分衣冠人泣鼎湖濆暫携劍珮辭青<br>瑣同向松楸拜白雲雪霽千峰明象衛星垂五夜見<br>龍文子長禹穴重探後好藉雄才紀聖勲探一作尋<br>芳洲為袁御醫題和唐荊川韻二首<br>白鶴山頭緑樹村祇餘猿鳥應柴門安期賣藥人常<br>見舍長傳書世所尊早向│帝前辭赤紱欲從方外<br>學玄言平生自是無機械野水春添助灌園<br>紅塵滿陌非故村清禁夢廻猶鹿門蚤慕名山厭昏<br>嫁時逢好客命琴尊逃名賣藥不二價寄興含毫多</p>


<h4>詩集卷四003-2</h4>
<p>五言長此陸沈堪自老蔵身何必於陵園<br>介翁見示誕孫志喜之作次韻三首<br>抱孫六十應非晩裁得新詩續舊歡寵埒金張開世<br>胄詞高屈宋比衙官賓筵勝擬金錢會　宫禁榮分<br>襁褓完臺閣已傳韋氏業芝蘭頻向謝庭看<br>再世懸弧添麗藻　九重賜果助新歡昴精遥應中<br>台位徳聚俄占太史官手和酒醴情偏渥天與麒麟<br>福最完英物不須啼自識髙門只在　帝京看<br>自是相門多相種况逢清夜動清歡更誰好事宜風<br>雅憶爾前身定宰官雙蔕含珍瓜瓞逺九苞呈彩鳯</p>


<h4>詩集卷四004-1</h4>
<p>毛完瑶環瑜珥真堪慰他日雲礽滿眼看<br>哭鄭碧河一首和歐强齋韻<br>七哀吟罷不堪聞零落深悲鵷鷺群宦跡浮沈長隔<br>世交情生死獨憐君修文猶借螭頭管懸劍空餘谷<br>口墳魂去魂來何處是天涯日暮起愁雲<br>寄贈唐荊川二首<br>簪筆曾為漢署郎相如詞賦早升堂自憐野性躭林<br>臥恐着朝衣亂鳥行溪上晴看黄鵠逺山中晩食緑<br>蓴香多慚舊日滄江伴獨向金門立曉霜<br>知君骯髒與時踈不為功成學漢疏垂釣溪連嚴子</p>


<h4>詩集卷四004-2</h4>
<p>瀨躬耕人擬葛公廬因窺導氣常隨鶴欲似全年更<br>種樗莫倚一丘能自老巨源昨有薦賢書<br>春盡懷故園<br>青春初動憶鄉園春盡那堪思更繁新竹從看侵薜<br>荔落花不分掩蘭蓀林閑鹿豕常求伴溪晚漁樵數<br>過門莫恠曼容猶徇禄十年簪紱戀─君恩閑一作臥<br>長陵和王允寜韻<br>北極雄蟠第一峰崔嵬陵闕俯高松空林風雨歸千<br>騎向晩煙霞閟六龍翠嶺屯雲蒸　帝澤蒼苔點石<br>記仙蹤艱難百戰興王地無復秦關報夕烽</p>


<h4>詩集卷四005-1</h4>
<p>上已讌集<br>逰絲飛絮媚晴空繡轂銀鞍逐曉風緑野隂晴雙燕<br>外黄圗樓榭百花中開筵共選流杯勝懷古因誇説<br>劍雄　帝里韶光須倍惜尊前且莫嘆飄蓬<br>贈舅氏<br>舊存松菊半荒蕪外大父衡陽令聲利蕭然白髪初抱病着<br>便居士服好吟題遍野僧廬里中送酒禳田罷几上<br>留書相宅餘樗散咲余真似舅得官猶自愛閒居<br>送蘇幼清都諫歸養廣中<br>補衮應須濟世才恩輝翻與照離杯貪趨定省辭榮</p>


<h4>詩集卷四005-2</h4>
<p>禄敢為田園賦去來諫草更編烏鳥疏舞衣欲就芰<br>荷裁江雲嶺樹頻回首隴使何時一寄梅<br>觀蘭亭修禊圗用上已韻<br>坐遵曲渚覽晴空樽爼冠裳江左風勝賞自超山水<br>外遺蹤猶指畫圗中春看宇宙情俱逺醉向文詞思<br>更雄陳迹祓除還此水山隂亭榭幾蒿蓬<br>再贈唐荆川二首<br>厭看城市每移家背郭園廬十里賖為覔漁竿仍種<br>竹恐妨瓜地罷栽花病煩送客携孤艇手校藏書過<br>五車草就玄經誰與授知君弟子有侯芭</p>


<h4>詩集卷四006-1</h4>
<p>草深門徑往來稀澤國風霜滿薜衣苦節喜為貧士<br>詠遺榮久食故山薇春邀田父看分社夜對隣僧話<br>息機却恠鵕鸃冠尚在嵗時聊着戯庭闈<br>送陸白菴同年使周藩<br>錦帆江色静芙蓉綵服翩翩紫誥重久為客居憐節<br>換况堪君别與秋逢才名天下知廷碩人物吳中數<br>士龍君到周南莫留滯彤扉瑣闥待從容<br>送徐槐溪<br>迢迢南陌望歸軒白馬青袍聖主恩共喜偉長來北<br>海何知司馬病文園佩聲遙憶趨青瑣春色愁看付</p>


<h4>詩集卷四006-2</h4>
<p>緑尊芳草長安門外滿王孫何日到長垣<br>送周進士使淮便省<br>長安三月共鳴珂又見輶軒向潞河草色千村梅雨<br>暗蟬聲兩岸麥風和倚門正惬清秋望負弩重看故<br>里過聞道江淮多赤地慿君一問歳如何<br>曉日都門送客行燕山秦樹捴關情三春故國懸歸<br>夢六月長淮下使旌燕子飛飛山雨急稻花細細午<br>風清白雲南望堪回首非羨相如入蜀榮<br>桂翁九日邵園和韻<br>風景秋來滿習園登臨此日共金尊黄花爛熳搖晴</p>


<h4>詩集卷四007-1</h4>
<p>苑錦樹參差照暮村野鳥知迎仙閤斾都人喜識相<br>公軒清時密勿多無事合有新詩紀─聖恩<br>名芳乆説邵陵園勝日還留北海尊慷慨風情千古<br>地鬱葱花霧萬家村太行落照遙横席碣石流雲近<br>拂軒豈向平泉誇樂事看垂彞鼎答　宸恩<br>洛陽自昔盛名園仙履同臨九日尊花下樓臺開石<br>谷城中烟樹隔韋村鈎簾亂竹低圍閤解帶盤羅密<br>映軒銀燭金緋歸路晩絲綸得暇　聖君恩<br>託翁雨宿浣花草堂和韻二首<br>闇闇江雲拂地生百花潭水月微明乍看宿鳥驚枝</p>


<h4>詩集卷四007-2</h4>
<p>墮忽聴流泉倒檻鳴人事天時無定迹江湖廊廟獨<br>關情少陵寂寞遺篇在翠篠紅蕖足雨聲<br>自羨茒堂得此生璽書謾復下承明擬將出處同龍<br>臥况有文章應鳯鳴保傅正看今日事詠懐終見古<br>人情禁河徙倚歸朝晩想像溪橋流水聲<br>送孫毅齋學士赴南京<br>舊知中允藉聲名那復仙槎向石城珥笏風雲天外<br>静禁林日月海邊清寵光不異登三島辭賦終堪並<br>兩京前席名賢須有待藜輝行動石渠明<br>未翁九日即事和韻</p>


<h4>詩集卷四008-1</h4>
<p>師道於今誰獨重兩厪元老淑吾曹乍縁藥餌違青<br>瑣喜見茱茰佩紫袍秋色已深歸院静春風常在仰<br>墻高聖主正懷霖雨寄肯容黄髪老蓬蒿<br>迎恩寺二首和韻<br>野寺尋春意最閑漫騎欵叚逐苔斑鳥聲似解添詩<br>思花氣偏能醒醉顔景入春來都有主地當勝處可<br>無山夕陽滿樹烟光亂歸路分明忘却還<br>燕臺吟望客情閑露葉烟花滿目斑日月東南時極<br>目風塵西北暫開顔荒園春盡惟流水逺岫雲來似<br>故山長路翩翩多去騎倦逰詞客幾時還</p>


<h4>詩集卷四008-2</h4>
<p>和玉谿學士齋夕有感韻二首<br>星壇窈窕開清禁霧篆氤氲徹上玄此日百神俱奉<br>職方春萬乗自祈年蓬瀛更羨天居近宣室還看帝<br>席前淺薄慚為香案吏齋心相對夜無眠<br>齋廬清夜儼相過宿鳥啾啾逗暝柯玄殿正嚴春日<br>祀青陽應陋漢時歌星廻帝座瞻金節香滿仙階禮<br>玉科自愛相如能獻賦賦成無那鬢先皤<br>和齋夕詩又二首<br>仙署衣冠自儼然幽齋燈火坐思玄星河永夜窺三<br>殿禮樂明時際百年散帙雪披春檻外焚香鶴引晚</p>


<h4>詩集卷四009-1</h4>
<p>風前宵長耿耿尤瞻戀─天子親祠曉未眠<br>齋袚相携玉署過槐庭雨露沐新柯憂農並仰春和<br>詔饗帝仍傳樂府歌制作百年誇─聖代簪纓十載<br>忝賢科明君側席求頗牧為念馮郎髪未皤<br>和玉谿齋居對雪一首<br>千里浮雲漲碧空瑶花寂寂舞廻風詞臣欲賦羞梁<br>苑聖主方齋坐漢宫曉訝神光浮殿外夜聞仙語出<br>帷中即看帝澤和天澤玉粒逢年四海同<br>和齋夕有感<br>春半閑庭興杳然况逢齋夕思偏玄風烟漸度芳菲</p>


<h4>詩集卷四009-2</h4>
<p>節日月頻驚犬馬年夜氣露清仙掌畔天花雪落御<br>爐前瓊樓高處多寒在聖主宵衣恍未眠<br>雲龍山寺獨眺次壁間韻<br>縈紆石磴望中開故跡蒼茫半草萊興廢秪今雙樹<br>在登臨自昔幾人來僧携野果修晨供鳥啄山花上<br>石臺車馬紛紛千里道河流長帶夕陽回<br>清明日獨坐感懷<br>清明南北異風烟栁色鶯聲又隔年客裡登臨情易<br>倦親前咲語夢常牽官閑且覔題詩伴禄薄翻資負<br>郭田强半春過成底事悠然獨酌望遙天</p>


<h4>詩集卷四010-1</h4>
<p>壬寅上已黄少村宅中讌會余未入都癸夘補<br>作一首<br>風流誰似晋諸賢爛熳城南列禊筵何處更須尋曲<br>水君家元自傍清川春還芳草虚迷望客散飛花强<br>鬭妍却媿右軍無述作為君重記永和年<br>輓吳白樓尚書<br>已將舟楫濟明時更愛湖山早拂衣百里風流思緑<br>野兩朝功業付黄扉閒慿獨鶴看碁局喜有群鷗伴<br>釣磯何事忽騎箕尾去千林落葉帶寒暉<br>補作孫志髙宅端午讌集詩</p>


<h4>詩集卷四010-2</h4>
<p>内殿初分角黍盤更開芳宴婪餘歡已知仙侣招尋<br>慣况復将軍禮數寛荊楚歳時千古恨長安風土幾<br>人看自憐此日猶乖阻獨向塵途歌考槃<br>春盡書懷<br>官閒日日賦閑居芳草年年伴草廬蓂葉不隨飛絮<br>盡鶯聲欲斷夕陽初虚簪畫省郎官筆未就名山太<br>史書踈懶自知來往少蓬蒿滿徑不教鋤<br>送春詩<br>閒將手板獨支頤目送東風何處歸苑樹漸看春後<br>密庭花早覺雨前稀酒邊覽鏡憐華髪馬上看山負</p>


<h4>詩集卷四011-1</h4>
<p>翠微寂寂故園春易晩蒼苔應遍舊漁磯<br>贈隠者<br>高車大盖意已踈鶡冠短褐墻東居丹經鋪案晩食<br>後黄犢繫門春種餘負薪野店與沽酒學圃隣翁時<br>乞蔬愚公亦近北山住為問險路今何如<br>張太醫六十壽詩<br>曵組聊隨青瑣班未須岣嶁訪名山市朝自昔容真<br>隠服食于今得大還手煮神丹供帝所家傳仙杏乞<br>人間莫嫌叔夜無仙分試覔刀圭學駐顔<br>送沈二槐改任恵州</p>


<h4>詩集卷四011-2</h4>
<p>相逢何事忽離群千里銅符喜再分鶴髪重看歸錦<br>服鳯毛初見接青雲雙槐舊望吳中起五馬新謠海<br>外聞更和淵明詩揔好知君家世自休文<br>鄭都官嘗作代秋扇詞予竊見其多怨尤不平<br>之意非知道者之言遂賦此以廣之非欲競工<br>拙於聲律間也<br>明月悠悠掩素塵不將流落怨時人千山雪滿龍蛇<br>蟄一夜春歸草木新雨後桔橰堪自廢祭餘芻狗向<br>誰陳應知物理同消息空為班姬賦損神<br>聞朱從龍下第詩以慰之</p>


<h4>詩集卷四012-1</h4>
<p>為爾臨風一愴神與誰同賞洛陽春千金曽學屠龍<br>技五上猶為點額鱗結綬逺憐青瑣客書空長念白<br>頭親會稽邑子應相薦莫厭窮途乆負薪<br>得秋試消息後寄弟<br>静閲賢書意轉疑歎君年少不逢時天涯空自看魚<br>雁春草常令寄夢思三秋聚散風前葉一着推移局<br>裡棋丹桂分明天上種他年來折最高枝<br>題碧山<br>草堂遥傍翠微開松竹隂森澗壑廻偶悞一官辭白<br>社懸知三徑滿青苔幽情未許簪纓累浪迹從教猿</p>


<h4>詩集卷四012-2</h4>
<p>鶴猜他日功成不相負移文且莫為君來<br>代作賀介谿生孫一首<br>湯餅重開今日燕詩篇猶記昔年歡慶餘每見鍾賢<br>胤喜極全勝得好官秋水精神應自别青雲頭角已<br>先完不因啼後知英物黄閣家聲奕世看<br>寄壽沈毅菴七十<br>晩叨一命即懸車華髪盈簪六十餘懶性不妨隨畎<br>畝閑身喜復伴樵漁獨尋洞壑探丹訣頻向兒孫問<br>賜書我亦舊知陽羨好買田應得近君居<br>王次川八十壽詩</p>


<h4>詩集卷四013-1</h4>
<p>解組閑身八十年鶡冠鳩杖意仙仙時凭野鶴看碁<br>局獨引江鷗過釣船建業栽成彭澤栁童烏解説子<br>雲玄空聞王子稱仙令何似斑衣滿膝前<br>奉和數疇兄病起之作<br>雨過幽齋草樹鮮書籖藥裹共年年身名幸遣朝簪<br>累昏嫁還憂世網牽散髪行吟春水曲振衣獨立晚<br>風前自嫌客至常賖酒特與空囊留百錢<br>十里清溪一釣竿浮雲元未着情看小營茒宇方蝸<br>國暫解朝衣稱鶡冠賦芧養狙還自笑呼牛應馬仕<br>相千虛船不解逢人怒搔首春風午夢殘</p>


<h4>詩集卷四013-2</h4>
<p>奉和數疇兄對酒自嘆之作<br>為通花徑數誅茅長日炎氛静裡消秋動逺林催絡<br>緯月和清露上芭蕉濯纓慣坐溪邊石覔句時行湖<br>上橋莫向天池羞斥鷃蓬蒿九萬各逍遥<br>憶騎竹馬逐諸兒忽道行年四十踰謀食一身長畎<br>畝起家三世總文儒青山對酒從吾好華轂傾人笑<br>自驅世路只今多險塞與君試學北山愚<br>時序驚心又素秋此心應得幾宜休微官出入荘生<br>蝶散帙縱横王子籌物累秪餘琴鶴在道心唯共水<br>雲謀年來苦熱縁多病又向山中半月留</p>


<h4>詩集卷四014-1</h4>
<p>數疇兄以病阻看花之約作詩見遺次韻答之<br>經時臥病覺春纔猶喜名花遲爾開好客暫虚文舉<br>座新詩先覩馬卿才漸驚落絮侵碁局故引游絲罥<br>酒杯我亦文園同病侣更留述作待君來<br>爛熳芳園此日纔春風小徑為君開一枝早占傾城<br>色四韻空慚倚馬才野外不妨頻縱棹病餘應喜數<br>飛杯劉郎舊是多情者可待名花落盡來<br>春深饒睡夢廻纔接得詩筒枕上開莫訝相如非病<br>客須知太白是仙才洛陽更長名園價金谷空餘罰<br>酒杯點綴春光應不惜一花乞與一詩來</p>


<h4>詩集卷四014-2</h4>
<p>秋日再過顧氏清溪别業因和洞陽韻<br>秋水蒹葭思不禁扁舟重繋此溪隂犢眠疎草猶迷<br>徑鶴哺新松欲滿林采藥常嫌驚鹿跡山中初服野<br>人心舊來漁父多相咲一别江湖霜鬢侵<br>泛湖逰漆塘諸山再次前韻<br>湖上秋風病未禁興來真欲到山隂漁蓑亂結汀洲<br>草樵徑香分橘柚林逺谷采薇隨鹿跡閑巖投果見<br>猿心放歌未盡空廻棹落日增波憂思侵<br>追送陳澄江用章水東韻<br>兩月相逢已隔年翩翩征袂忽離筵青春劍珮明秦</p>


<h4>詩集卷四015-1</h4>
<p>嶺細雨桑麻繞涑川莫恨一麾猶出守須知五馬亦<br>峩然傅巖今日經行處更訪當年版築賢<br>爐省追陪憶往年留連何必對芳筵封陳亦自須蒲<br>阪借宼還宜念潁川故國春光難忘却清燈心事共<br>犂然使君異政屏風在况有當時能薦賢<br>題龍江<br>江橋一别思如何楚水燕山嵗月多雲霧只疑龍化<br>去夢魂常逐鴈來過江妃夜出收遺珮海估春經惜<br>逝波好似當時題柱客浮榮空負采菱歌<br>萬梅菴詩菴在震澤之濵群岫中</p>


<h4>詩集卷四015-2</h4>
<p>結廬不托桃李塲羅浮村畔孤山陽疎窓影落一枝<br>瘦虚室風吹千斛香烟壑霏霏來暝色湖波渺渺動<br>晴光江南應得春意早折寄無妨驛路長<br>元夕憶諸弟和沈原約韻<br>燈火樓臺皓魄圎客心何事憶當年鶺鴒飛處情多<br>緒鴻雁來時書幾傳春夜月如秋夜冷燕山雲與越<br>山連誰家更奏思歸曲無奈愁腸萬丈牽<br>秋日郊行<br>冀北初秋暑盡消無端風雨木蕭蕭野農罷餉還傾<br>筥賈客愁寒半挾貂鴈礙浮雲時緩度草迎微露更</p>


<h4>詩集卷四016-1</h4>
<p>先凋何人四望躊躇立多病應無辱　聖朝<br>九日同序翁邵園賞菊赴李蒲汀之約用舊韻<br>幾年聞説邵家園今日黄花對緑尊水閣山亭斜肖<br>郭栁蹊松塢曲成村登髙直倚林梢檻向夕仍開竹<br>外軒莫謂絲綸有餘暇太平簫鼓藉　君恩<br>和與新見贈韻一首<br>高閣層軒野水西白雲長此護幽棲買田祗為開三<br>徑蒔藥還須滿百畦春去林中花自發客來竹下鳥<br>先啼夜逰何事頻携燭明月紛紛隨杖藜<br>夏夜同唐應徳王道思尋顧與新清溪别業主</p>


<h4>詩集卷四016-2</h4>
<p>人追至設燕<br>扶踈嘉樹蔭清流卜築曾聞顧虎頭乗興不須題鳯<br>字逃空聊復上漁舟忽逢名勝尊前集好伴沈冥物<br>外逰湖上秋風芳杜晚月明相憶仲宣樓<br>謁于肅愍墓祠<br>整頓乾坤事已休冥心東市更何求亦知　聖主能<br>憐舊無那書生欲拜侯一木空悲支大厦兩旗猶見<br>度中流岳祠相望湖南北長共忠魂地下游<br>送鄒學士赴南京<br>搖山仙館接瀛洲稷下名儒早見收玉笋暫隨鵷鷺</p>


<h4>詩集卷四017-1</h4>
<p>入金陵重憶鳯凰逰傳經鶴禁恩猶渥問道鵞湖意<br>始酬莫愛江山久留滯佇看明主待謀猷<br>送鴻山殿讀歸省<br>珥彤幾嵗共仙廬羨子承恩下玉除春晝正宜新賜<br>服山房更檢舊蔵書夢廻北闕陳情後歌倚南山獻<br>夀初我亦高堂凝望乆不堪千里獨離居<br>長至日憶諸弟<br>冬至陽生春欲回天涯節序思難裁自憐北地常逢<br>鴈為望南雲獨上臺玄草已甘吾寂寞綵衣須共爾<br>徘徊去年此日還相憶携手前溪問野梅</p>


<h4>詩集卷四017-2</h4>
<p>憶昔吟贈華鴻泉之金陵<br>憶昔秦淮橋上逰緑槐垂穂正宜秋燕飛不記烏衣<br>巷水滿微分白鷺洲北闕晴雲常冉冉東山斜日自<br>悠悠風流誰是今安石惆悵蒼生獨倚樓<br>孟冬陳戚畹第會同年有述<br>甲第晨開簇錦鞍同時休沐帝恩寛形容不改登科<br>舊樽爼還追錫宴歡漫擬新詩賡伐木相逢明世喜<br>彈冠招尋豈為酬良月應共芳情保歳寒<br>詠紫薇花<br>紫薇開處覔蓬瀛深院層軒拂曉晴絢爛只疑春色</p>


<h4>詩集卷四018-1</h4>
<p>在葳蕤偏傍日華明絲綸閣下人誰伴虛白堂中韻<br>未成祗恐秋風不相假緩吟深酌對寒更<br>元日試筆<br>閶闔東風送舊符氤氲佳氣繞皇都金吾千仗如雲<br>擁玉佩同聲向曉趍春令已從今日布物華應與去<br>年殊侍臣下直明光殿紫禁傳宣又賜酺<br>花朝感興<br>踈雨輕風濕曉烟曲江春色倍堪憐新蒲細栁行宫<br>裏語燕啼鶯御道邊擬向尊前銷客思更於花下惜<br>芳年明時事業非無賴揚子何為獨草玄</p>


<h4>詩集卷四018-2</h4>
<p>院中紅杏<br>天公何意屬青陽留却繁紅殿衆芳仙圃豈應須鼓<br>發淄林時復見琴張朱欄露重欹晴錦翠箔風微浥<br>晚香羨爾倚雲真得地野花空自落東墻<br>鄭　泰陵詩<br>千林松檜鬱相廻永夜風生瀚海哀萬國昔曾瞻氣<br>象五雲空復護崔嵬古來鳯鳥長難至天上龍髯定<br>不回苦憶焚香賜第日報恩真媿濟時才<br>至日　長陵陪祀<br>長陵西接黄花鎮白雪蒼岩夜色遥隂殿衮龍猶在</p>


<h4>詩集卷四019-1</h4>
<p>目徃時松栢已干霄總聞一怒風塵起想見千官遷<br>次朝悵極兩京興廢事小山何意起漁樵<br>題文巖畫端<br>逺山近山澹空翠天風迢迢吹薜荔溪邊野橋石亂<br>倚林扉晝扄花滿地主人獨歸如有遲黄精飽飯松<br>醪醉山深不解名與利練袍芒鞋了生事<br>西苑春晴<br>二月韶光滿帝城上林啼鳥報新晴依空裊裊游絲<br>静極望萋萋芳草平風煖昭陽翻翡翠波融太液浴<br>鵁鶄廻看夾路花齊發應待鑾輿向此行</p>


<h4>詩集卷四019-2</h4>
<p>宫栁<br>占盡芳菲春暮天昭陽栁色倍堪憐千條曉濕金莖<br>露幾樹晴低青瑣烟暗葉藏鶯嬌自語飛花蹴燕舞<br>還顛宸逰到處成歡賞又見朝來三起眠<br>擬聖駕祀陵畢奉　聖母汎舟西湖應制<br>鳯輦逶迤環紫極春明雨露動宸思遍修祖祀橋山<br>冢更侍慈顔太液池原陵廻望衣冠道汾水空慚簫<br>鼓辭神聖于今兼順孝相如欲賦苦才遲<br>聞鴈<br>漏轉更深月滿樓雁飛逺送一聲秋聮翩曉起芙容</p>


<h4>詩集卷四020-1</h4>
<p>苑三五寒迷蘆荻洲古塞離雲常漠漠空山落木共<br>悠悠瀟湘自是饒梁稻應為隨陽向帝州<br>午日駕幸西苑侍游有述<br>薰風澹蕩上陽樓西望昆明積雨收艾葉菖花迎鳯<br>輦蘭橈桂槳過龍舟當年虚羨明良會此日恭陪伴<br>奐游帝徳如天時正午微臣何以頌鴻休<br>戯陸節之<br>早聞通藉金閨裏謝病還携舊金紫行年七十苦好<br>吟滿巻新詩放翁似洞房鼓瑟奴婢歌秋月春鐙歡<br>更多自羨名園常負郭不須塵陌逐鳴珂</p>


<h4>詩集卷四020-2</h4>
<p>扁舟暝逐使君行已是歸帆一月程　恩詔多慚優<br>淺薄風期獨喜托才英江廻故國春迎棹星聚清尊<br>夜倚瓊我亦天涯同病客翻憐司馬滯江城<br>咏懷六章<br>路難詞客幾時還坐對荊扉手自關深樹鳥鳴春寂<br>寂空墻花落曉班班兩都獻賦慚新寵五老蔵書憶<br>舊山　　　　　　　子雲莫自惜才慳</p>


<h4>詩集卷四021-1</h4>
<p>校刻具茨先</p>


<h4>詩集卷五001-2</h4>
<p>校刻具茨先生詩集巻之五<br>五言絕句　　　　翰林院編脩王立道懋中著<br>春雨二首館試<br>霏微初洒潤霡霂自知時上林千萬樹樹樹有新枝<br>渰渰來天際津津溜苑墻還騰百川水一雨遍遐荒<br>郊原春望二首館試<br>行行窮逺陌冉冉度香車未就王孫飲聊看田父鋤<br>鶯啼燕樹合水漫渚蒲新春歸不須恨化域自常春<br>詹司訓守貞義訓巻<br>早慕共姜節還誇孟母賢爾來授經處應廢蓼莪篇</p>


<h4>詩集卷五002-1</h4>
<p>咏園中雜花<br>葵<br>臥病違朝謁依然向日心不見清溪上葵花一院深<br>罌粟<br>野人懸磬室那得粟千罌且共搴芳實無須惜落英<br>雞冠<br>迎風如欲鬪徹曙不知啼舊得尸鄉術栽花總似鷄<br>蝴蝶<br>本來百蟲身墮入諸花趣有情與無情常愛中園住<br>金錢</p>


<h4>詩集卷五002-2</h4>
<p>山人賣卜歸滿砌正芳菲不堪懸竹杖留取市荷衣<br>蔷薇<br>密蕋與繁枝參差間竹扉紅芳雖自媚緑刺罥人衣<br>又咏花<br>剪春羅<br>昔聞綵作花花却春羅似欲覔翦刀痕盡付東風裏<br>石竹<br>丰茸鬪春色枝葉何娟娟弱質難棲鳯從教香麝眠<br>玉簪<br>擢頴疑瑤華攀條亂素手酣歌不自聊助予一搔首</p>


<h4>詩集卷五003-1</h4>
<p>秋園金氣應含素向欄干莫作朝簪比唯宜戴籜冠<br>長春<br>長伴百花開不共百花老悞却送春詩只疑春正好<br>碧樹攀欲盡黄鳥啼正歇一花復一花常如二三月<br>白芙蓉<br>抱質宜素秋開花如白槿對爾好玄談何郎新傅粉<br>詠園中雜草<br>蘭<br>清芬惬幽抱手自植中林不須滋九畹聊此對同心<br>萱</p>


<h4>詩集卷五003-2</h4>
<p>芳叢雜芝蕙稱此北堂幽為園自可樂那必爾忘憂<br>書帶<br>地慚楊子宅草似鄭公鄉書巻年來廢空翻白日長<br>繡墩<br>百花春色裡一徑鳥聲中偏稱逰人坐壺觴誰與同<br>千年運<br>朝菌無晦朔此草自千年萬物枯榮理凭欄一慨然<br>菖蒲<br>托根長水石正與幽人宜更看成九節服食比華芝<br>鳯尾竹</p>


<h4>詩集卷五004-1</h4>
<p>紫文何葳蕤采采露華歆不向高岡上常依白石墀<br>寂寞含清露葳蕤蔭紫苔尾長無羽翼不得上仙臺<br>詠菊<br>梅花菊<br>彭澤高人里孤山處士家清名廻相映草樹亦交花<br>萬巻書<br>生涯萬巻書何似營農圃散帙向晴簷中有諸花譜<br>御袍黄<br>霜黄上林草天子欲更衣六宫齊望幸紅紫漫成圍<br>金盞銀臺</p>


<h4>詩集卷五004-2</h4>
<p>常年老瓦盆珍重花神意白衣人不來對爾聊成醉<br>蜂房<br>秋香初破蕋逰蜂日來往還愁蝴蝶競結窠花枝上<br>鵞毛菊<br>弱羽綴芳枝離褷傍水涯欲識此花品唯應逸少知<br>樓子紅<br>天工潛結構朶朶疊紅英為是登高助偏宜樓子名<br>粉西施<br>那得東籬下忽逢浣紗女清露濕鉛華捧心寂無語<br>僧衣褐</p>


<h4>詩集卷五005-1</h4>
<p>逺師不染性持此遺陶公三徑雖云好了知色是空<br>雙飛燕<br>花得同心媚差池雙燕飛應多戀主意社後自忘歸<br>蛙聲<br>上林故多蛙爾聲何喧闐忽感自得意寫之觀物篇<br>題四老圗<br>四老不知姓相逢各問年山深無甲子黄髮故依然<br>題何蘭幽谷巻代<br>未能游汗漫聊自托空虚嘆息紫芝老寥寥千載餘<br>澹菴詩</p>


<h4>詩集卷五005-2</h4>
<p>浮雲看世事如水見交情此道令人棄悠然想太羮<br>題方塘<br>儵忽何年來鑿此混沌竅誰知方寸間雲水常相照<br>走筆柬數疇<br>几上五千文幽棲似鹿門春光看欲盡董相試窺園<br>南湖畊雨武陵六景為陣節推題<br>逺近春鳩鳴一村競田事老人抱甕來搰搰亦何意<br>河洑漁梁<br>窮鱗赴激湍漁子争夜漁何時更拊手濠上觀儵魚<br>西山烟寺</p>


<h4>詩集卷五006-1</h4>
<p>山空萬籟寂鐘響時出林欲尋定僧語烟蘿交翠岑<br>桃溪晴月<br>廻沿月明中溪花夾長鏡相逢溪上翁掉頭不言姓<br>竹灣雪艇<br>風雪渡頭緊孤城欲暮天去來總自得知是子猷船<br>金霞夕照<br>千峰如散綺夕陽在山半山中人欲歸適意忘景晏<br>贈青烏家<br>客持一巻書乾坤吐玄秘由來識者稀獨立寒山翠<br>偶成</p>


<h4>詩集卷五006-2</h4>
<p>故園千里外獨有夣魂過何時更携手散髪共行歌<br>采蓮曲八首<br>采蓮折却藕藕折絲不絶廻船向中流綰作同心結<br>斜睇向芙容廻身鼓蘭楫莫待暮潮生宛轉紅粧濕<br>采蓮莫采花花盡乃成子八月白露寒悵望秋江水<br>采蓮復采蓮蓮葉青田田舟輕風蕩漾抛失露珠圓<br>停橈采蓮花花開半花落渌水日夜波紅芳詎如昨<br>去覺横塘近來驚初路遥因聴竹枝曲倒把木蘭橈<br>荷葉不任裁藕絲不任縫相呼早出浦逰子怕窺儂<br>鳬鷖滿中流試數雙與匹賭失碧玉篸歸家不敢説</p>


<h4>詩集卷五007-1</h4>
<p>七言絶句<br>画百花<br>春光盡向筆端廻萬紫千紅次第開河陽滿縣真如<br>錦却恨潘郎歸去來<br>一自燕支屬漢家上林花草倍繁華却愁顔色隨春<br>盡剪取枝頭一片霞<br>又治徴巻代作<br>海北湖南萬里程去思時復頌番君弦歌豈為營三<br>徑却望虞山多白雲<br>九月二日侍經筵有述</p>


<h4>詩集卷五007-2</h4>
<p>露華仙掌入三秋翠幄重開拜冕旒稱制諸儒真陋<br>漢乞言尚父未論周<br>和唐應徳紅梅詩五首<br>嬌唇點就誰相顧獨立東風漫自愁安得昭陽借君<br>寵同時鉛粉盡含羞<br>京國春生富貴家美人裁錦貼新花若教置向金壺<br>裡一泒寒江幾點霞<br>主人舊是謫仙家常捲簾帷入綺霞為問韓郎染根<br>手何如能染樹頭花<br>鄉園入夢思糢糊京國相逢識得無玉貌訝從今日</p>


<h4>詩集卷五008-1</h4>
<p>改清標只似向來臞<br>羅浮一别已如夢新向燕支山下來聞道主人重華<br>色咲顔不惜為君開<br>送蔣醫歸江隂<br>逺向金門欲獻方暫因采藥去江鄉開逕我須從蔣<br>詡避名君莫似韓康<br>送吕别駕還毘陵二首<br>緑樹清江曉漲平春帆遥指六龍城吳中父老相迎<br>問為説新寛百萬征<br>東南民力近如何日見雲帆轉北河課上不須論殿</p>


<h4>詩集卷五008-2</h4>
<p>冣由來良吏拙催科<br>釣臺吟送人之桐廬<br>洛陽争覩漢官儀獨着羊裘理釣絲莫道狂奴猶故<br>態富春山水是相知<br>高臺截嵲俯江湍古木蒼厓清晝寒千載山川猶物<br>色當時諸將枉登壇<br>赤符久已定長安只合歸來把釣竿後人不讀樊英<br>傳肯信人間行路難<br>南巡歌八首次韻<br>丙夜天門金鎖開珠旂葆羽拂仙臺櫜鞬躍馬新都</p>


<h4>詩集卷五009-1</h4>
<p>護夾轂前驅萬乗來<br>千騎如雲駐楚坡楚人從此解燕歌諸君莫作思歸<br>調指日鑾輿復渡河<br>楚江西自岷山來春日荊門烟樹開千載襄陽多古<br>跡君王欲一望强臺<br>錦字親裁龍鳯斿羽林對對拱宸旒楚人浪擬相如<br>賦天子元非雲夢逰<br>雲車清夜度千門雷鼓轟轟河漢翻帝座暫臨南楚<br>分前星正照太微垣<br>蒼梧雲深悲帝心龍旟春向湘江潯太史由來知聖</p>


<h4>詩集卷五009-2</h4>
<p>孝虞人何事獻官箴<br>南陽舊是帝王家西入長安望已賖春風乍到龍飛<br>殿羽扇紛紛引翠華<br>天臨北極鬱崔嵬玉帛年年萬國來君王二月南巡<br>狩春水朝宗江漢廻<br>彰義關候駕十首<br>遥望西山紫氣生月華天際更分明旌旂歴歴穿雲<br>樹天子歸來白玉京<br>候蹕宵驅彰義關古橋無復水潺湲人家兩岸春楊<br>裡舊是桑乾第幾灣</p>


<h4>詩集卷五010-1</h4>
<p>年來章奏滿公車總道遐方困未舒君王一出憐民<br>隠扶杖山東聴詔書<br>玉戚金戈壮國容每當三五候飛龍月中真得持盈<br>意常見光華護九重<br>南北河山共一家瓊丘仙圃自繁華上陽更有餘春<br>在紅藥叢叢初放花<br>燕山明月照盧溝笳吹喧喧水急流行人盡唱千秋<br>曲一夜歡聲逹帝州<br>朱衣對仗曉追班帝在清都虎豹關鐘鼓正傳宫漏<br>徹侍臣端笏拜天顔</p>


<h4>詩集卷五010-2</h4>
<p>燈火城西幾萬家仗來馳道滿烟霞須臾拜舞千官<br>合寳炬光中駐翠華<br>鳯詔初傳自九天賜租重見漢文年燕南楚北經行<br>地雨露君王本不偏<br>九天晴日六龍廻綉陌春風錦障開乍聴轆轆香車<br>逺又見紛紛後騎催<br>王子裕百花圖<br>路迷誰識武陵源往事空悲金谷園愛爾丹青偏入<br>格須知桃李本無言<br>翦綵隋宫事已非猶餘粉黛貌芳菲莫敎展向金屏</p>


<h4>詩集卷五011-1</h4>
<p>裡睡蝶游蜂盡欲飛<br>傳道昭君昨入胡後宫留得美人圗紅粧翠袖分相<br>向只恐君王悞一呼<br>八月秋高白露寒浣花溪裡倍堪歎莫道紅顔多薄<br>命寫真猶入畫圗看<br>老將行贈孫伯泉都督<br>射策當年第一人秋風感歎二毛新羽書昨夜甘泉<br>道知爾封侯骨相真　君武舉第一人<br>早從卻縠問詩書廿載勲名寄直廬敢謂漢庭方貴<br>少試看腰下紫金魚</p>


<h4>詩集卷五011-2</h4>
<p>投筆還将注豹韜報恩寜復戀旌旄五陵舊職來相<br>訊指點秋空太白高<br>百萬兵中擊柝聲綺裘繡帢入承明霸亭醉尉休相<br>問帝遣将軍特夜行　君所領即漢所謂北軍衛宫掖者<br>燈下酣歌擊唾壺匣中龍劒夜噫嗚太平不用平胡<br>畧閑與兒孫説陣圗<br>直下金門帶劍行蕃酋夷使盡遥驚将軍莫是今方<br>叔私向傍人問姓名<br>定逺思歸限玉關何如出入紫霄間天子誇胡修羽<br>獵時時射虎向南山</p>


<h4>詩集卷五012-1</h4>
<p>穿楊才藝本天成猨臂曾傳飛将名自詫年來偏矍<br>鑠彎弧躍馬萬人傾<br>将軍忠孝舊儒家憂國論兵兩鬢華大樹無言鈴閣<br>静咲看燕子逐飛花　君忠烈公之伯子<br>休沐閑庭滿緑蕪丹青聊自静中娛少陵詩句余真<br>媿戯博将軍画馬圖　君雅善丹青余盖欲有請也<br>送陳沂赴南京衛幕<br>水落寒江送客舟鴈聲雲影共悠悠晋陵風物今何<br>似須信相如故倦逰<br>京國逢君未幾霜愁看歸袂拂離觴秦淮此去三千</p>


<h4>詩集卷五012-2</h4>
<p>里流入荊溪即故鄉<br>金陵幕府静魚符列戟常閑百萬夫莫謂太平渾忘<br>武國家根本壮先圗<br>清秋欲盡送将歸路遶銅門失翠微楊栁不堪搖落<br>後伴人殘菊尚依依<br>三載曾趨青瑣班春風時憶舞衣斑鴈飛江浦寒烟<br>斷彷彿舟移見舊山<br>惠山泉品逼中泠陽羨仍留楚頌亭種橘煮茶應不<br>俗懶看蹤跡逐浮萍<br>送鄭翁還廣</p>


<h4>詩集卷五013-1</h4>
<p>燕山雨雪一冬足越嶠烟花三月多綵鷁忽隨春岸<br>逺東風斜日水增波<br>鳯誥新霑天北闕驪駒遥駕海南邦濃花細草催行<br>色一夜春帆過曲江<br>玉窖溪連海色新羅浮山下别開春南還更盡登臨<br>興莫遣清江空白蘋<br>城頭雲向南飛逺城下車從北發遲日暮紅塵千里<br>隔曉星寒雨不勝思<br>夀嵇川南母<br>春暖瑶池花草香金魚珠履儼成行一盃沆瀣千年</p>


<h4>詩集卷五013-2</h4>
<p>祝此夕為歡殊未央<br>翠檻紅樓拂曙開瓊芝瑶蕋映金杯方平遥向麻姑<br>語碧海揚塵今幾廻<br>北堂清晝藹春暉歌繞雕梁燕却飛自有神仙携鳯<br>吹不須令子舞萊衣<br>二月蟠桃亦放花花枝爛熳赤城霞逡巡已結千年<br>實更覔安期棗似瓜<br>誰贈君家縣圃圖紫烟白鶴列仙都江妃鼓瑟湘娥<br>舞識得中間王母無<br>庭前裊裊長春蘿堂上歌鐘伴綺羅聞説東鄰有好</p>


<h4>詩集卷五014-1</h4>
<p>事金鞍銀燭夜深過<br>有榖堂<br>甲第新成高入雲風流廿載憶徴君亭亭獨鶴閑芳<br>草惟有詩書日夕聞<br>陶令歸來看五栁魏公老去有三槐朱輪翠盖交生<br>蔭須信當年不妄栽<br>夏夜　崇雩壇陪祀<br>中天星斗淨瑶壇夾陛旌旗四月寒百辟自隨千仗<br>下六龍猶在五雲端<br>城南擊柝夜如何清蹕初傳萬乗過輦道逶迤多暝</p>


<h4>詩集卷五014-2</h4>
<p>色故開宫扇望星河<br>野樹蒼蒼散夕暉天門西望翠華飛微臣未解風雩<br>樂獨咏皇恩泛馬歸<br>雙闕遥瞻龍虎旗金根羽盖自葳蕤君王不遣先除<br>道霑洒分明待雨師<br>日轂雷行過紫都蚩尤太一總先驅聖世百神能受<br>職雨師何事尚天誅<br>君王此日禱桑林萬井沉沉羽衛森玉檢泥封多秘<br>祝祠官偏識愛民心<br>龍見修雩古有名君王親出為蒼生爐烟已結氤氲</p>


<h4>詩集卷五015-1</h4>
<p>氣雨足森森散鳯城<br>王母歌<br>漢宫初起集靈臺絳節飄颻羽扇廻雲錦書傳青鳥<br>信遥看阿母自西來<br>芳春花草滿瑶池忽憶麻姑海上期欲問蓬萊水深<br>淺因風遥寄萬年枝<br>瑶島分明近日邊周王元未解求仙八駿﨑嶇雲外<br>路空疑道里隔山川<br>雲母屏前吹玉笙侍兒猶識董雙成笑余學隠金門<br>客太似當年方朔生</p>


<h4>詩集卷五015-2</h4>
<p>昨夜重逰汗漫歸依然戴勝髪如絲三千年一校仙<br>籍廻指彭聃是小兒<br>玉洞桃花引去津鶴聲猶似隔紅塵自嫌王烈無仙<br>分乞得素書翻與人<br>三月晦日出郊游衍偶誦唐人詩三月正當三<br>十日因用為起句漫成數絕<br>三月正當三十日又騎欵叚出城南欲賦送春詩未<br>得栁溪花徑遍相探<br>三月正當三十日夕陽欲盡亂啼鳩榆錢鋪地應無<br>數買得春光幾許留</p>


<h4>詩集卷五016-1</h4>
<p>三月正當三十日把酒題詩興不慳汀洲芳草不歸<br>去留得春光總是閑<br>三月正當三十日鶯聲如倦復如愁緑楊拂地花成<br>雪斷送春風也白頭<br>三月正當三十日餘春零落入風塵閑過歳月不知<br>老失却鶯花轉覺貧<br>三月正當三十日一春又向客中過薜蘿已負滄洲<br>約騕裊空憐白玉珂<br>三月正當三十日落花寂寂對閑門莫言春盡渾無<br>事分菊移葵事更繁</p>


<h4>詩集卷五016-2</h4>
<p>南村漫題<br>緑野風烟入望頻栁溪松塢别蔵春莫言未識南村<br>路逢着桃花試問津<br>題梅<br>獨樹離竒帶雪看小窻應絶勝江干竹床紙帳成幽<br>伴冷蕋踈枝幾歳寒<br>聞人氏五十壽詩<br>生年半百混樵漁敎子還看上石渠欲舞絳衣膺未<br>得却慿丹鳯早銜書<br>青山盡日獨支頥白首猶堪一巻師八十年來閑擊</p>


<h4>詩集卷五017-1</h4>
<p>壤兒童齊和紫芝詞<br>咏閣中芍藥　宣皇時移植<br>繚繞朱欄倚日邊葳蕤紅藥露華鮮蓬瀛本自多竒<br>卉况爾栽培更有年<br>瓊幹舊分天上種瑤葩偏向夏初開侍臣草罷明光<br>詔獨傍清隂過碧苔<br>題惜花美人圖<br>滿苑芳菲映曉粧折将春色媚高堂一聲啼鳥且歸<br>去秪恐清露沾衣裳<br>三窮圖為周弓岡中丞題</p>


<h4>詩集卷五017-2</h4>
<p>妾心何事九秋霜肯為輕塵弱草傷死可復生生不<br>媿悠悠千載兩共姜　右青年守節<br>忍死元非愛一身百年兩世此遺娠手縫襁褓和殘<br>淚抱向高堂囘首頻　右遺腹傳芳<br>鶵鳯新成試羽翰芳枝何意發枯蘭相看未語先成<br>泣人間真有立孤難　右孤兒發科<br>昔時無子今有孫含飴兼復助晨昏庭萱含露春風<br>滿三十年來貞孝門　右四世承懽<br>夜行武林山中贈老僧<br>一盞清燈一榻塵山深狐鬼共為隣年來伎倆看都</p>


<h4>詩集卷五018-1</h4>
<p>盡遮莫山精巧試人<br>昨夜山前説法歸毒龍馴虎總忘機客來相訊還相<br>笑鼠嚙床頭故褐衣<br>題劉氏雪竹圖<br>蚤聞楊氏傳清白千載君家更紹芳庭竹蕭蕭帶殘<br>雪粤南應為比甘棠<br>壽琴泉宗長六十<br>七尺焦桐一脉泉髙情妙契已多年此泉直遣作春<br>酒百歳陪君調素弦<br>寄高大用</p>


<h4>詩集卷五018-2</h4>
<p>故人忽漫入長安匹馬青裘霜雪寒尊酒未空還别<br>去河橋相望斗闌干<br>十年遙憶洛陽春春色空隨千里塵應為未逢楊得<br>意相如不是異時人<br>徐雷溪掌羅山敎<br>初隨計吏入秦關暫假君恩曵組還泮水平橋春雨<br>後蔵書猶憶敬亭山<br>千里長淮古豫州離離逺樹接芳洲偉長一去憐王<br>粲明月何人共倚樓<br>送鄒均敷</p>


<h4>詩集卷五019-1</h4>
<p>清秋欲盡促歸心海日蒼蒼曉隔林回首長安應未<br>逺蓬萊宫闕五雲深<br>壽詩<br>攝衣欲上萬言書忽憶高堂獨倚閭十月江南春已<br>應倦逰應不似相如<br>送周嘉遇之景陵<br>燕山楚澤共微茫細雨春帆度漢陽好向鱣堂理吟<br>巻竟陵東渚即滄浪<br>送陸奎之嶧縣<br>洙泗廻縈入古城宫墻猶是魯諸生聖朝禮樂超千</p>


<h4>詩集卷五019-2</h4>
<p>載莫似當時不肯行<br>題石溪<br>磊磊白石清溪深栁花漫天晴復隂扁舟罷釣自來<br>去無人更識滄洲心<br>春閨<br>少婦看花淚滿裳盈盈終日不成粧裁得春衣無用<br>處書來猶説在遼陽<br>送倪徳符知郴州<br>楚南山水更多竒五馬春深度嶺遲問俗已窮千里<br>目興來應不廢吟詩</p>


<h4>詩集卷五020-1</h4>
<p>郴民今日總魁竒可信昌黎愛廖師更有濓溪能化<br>俗郡中為訪種蓮池<br>春日雜興<br>綺閣瑤臺逈碧空春光盡在上林中瓊華島上蔷薇<br>雨太液池頭楊栁風<br>春色城南更可憐賣花種栁各紛然半酣落日慵騎<br>馬獨整危襟坐水邊<br>滿院花開錦作叢短墻一角漏春風院門深鎻閑亭<br>晩惟有鶯啼緑樹中<br>草蔓荒堦白日隂亭亭塔影卧空林山僧不慣迎逰</p>


<h4>詩集卷五020-2</h4>
<p>客自對諸天誦梵音<br>樓臺白日静芳林一逕蒼苔春樹隂獨坐無心看舞<br>鶴石床移處落花深<br>吳雲越樹夢中看曉起西窻月色寒此恨春風難解<br>釋飛花無數墮闌干<br>野亭流水有餘清新雨浮萍一夜生竟日獨吟還獨<br>酌故園花鳥不勝情<br>海棠開遍已春深載酒重過幾樹林地逺紅塵飛不<br>到蕭然相對即禪心<br>憶昨曾陪驄馬來高歌急管逓相催斜陽芳草迷歸</p>


<h4>詩集卷五021-1</h4>
<p>路更把餘尊聽落梅<br>送劉志忠司定海訓<br>乍脱風塵逰海嶠况從弟子拜儒官鰲山鯨浪來天<br>外多羨平生有大觀<br>送人作敎龍陽<br>薊門千里下荊門别意鄉情共一尊好向春風種桃<br>李花開正近武陵源<br>贈周乾詩<br>為愛城南草樹幽漫携童馬作春逰紅塵杳杳斜陽<br>路却憶揚州十二樓</p>


<h4>詩集卷五021-2</h4>
<p>送許琥作教六合<br>昨因獻策滯秦關又向金陵匹馬還桃李隂隂書閣<br>閉春風常伴一官閑<br>夜觀海棠用故燒高燭照紅粧韻七首<br>乳燕低飛緑窻暮開尊共惜朱顔故文君窈窕夜當<br>壚百花失色如相妬<br>爛熳芳英夜似燒暝烟初傍蠟痕消光摇翠幕微風<br>起何處佳人舞絳綃<br>春色新裁蜀錦袍看來宛轉避蘭膏當庭欲語空凝<br>佇紅露滿枝明月高</p>


<h4>詩集卷五022-1</h4>
<p>仙姿冉冉嬌紅燭妃子春酣睡未足謫仙已去玉顔<br>空凭欄猶憶清平曲<br>萬蕋粧成華屋春一枝微亞金尊照世人恨欠杜陵<br>詩此花真得無言妙<br>胭脂一樹暈明紅艷色凝香清夜同不解人間能有<br>此移根元自上陽宫<br>繁條婀娜疊紅芳疑是佳人向晩粧寄語東風共相<br>惜為留香艷伴花王<br>代作許壽詩<br>清溪一泒五湖通雲影波光十里同老人洗髓初成</p>


<h4>詩集卷五022-2</h4>
<p>道為訪當年河上公<br>題掃雪煎茶圖<br>素質漸淪浮蟹眼緑塵初瀹映娥眉一杯漱入枯腸<br>裡尚憶思成禪詔時<br>由來風味此中優翻為羊羔錦帳羞不如僵臥蓬廬<br>者自是名臣第一流<br>帝京歌<br>一自　文皇破虜還薊門天險壓秦關候騎不窺雲<br>中郡屯田直至紇干山<br>帝座分明照冀州妖星從此霣旄頭皇圖永似西山</p>


<h4>詩集卷五023-1</h4>
<p>固聖澤黄河萬古流<br>天戈漠北静胡沙帝里長安通狹斜中貴多騎大宛<br>馬都人愛種洛陽花<br>滹沱易水接盧溝千古漁陽説上流聖王一統開華<br>夏佳氣常朝五鳯樓<br>礪峯上元燕會誊和韻<br>寧親歸去隔仙家燈火長安望轉賒社裡新詩應寂<br>寞天涯明月共光華<br>火樹凝輝玉漏遲勝逰偏記上元時不嫌身在蓬瀛<br>外綵服清觴亦自宜</p>


<h4>詩集卷五023-2</h4>
<p>余以省覲南還歳餘不復陪諸兄文字之飲比再<br>入館礪峯出此誊索和盖元夕燕會詩也僭附二<br>絶用志聚散之感云<br>長至日寄弟口號<br>故鄉風土未全非老大兒童樂事稀尚憶雞鳴相喚<br>起膝前拜舞試新衣<br>滿路清霜逗客衣五更初點放朝歸才微襪線知無<br>補心著寒灰不共飛<br>節至親朋常滿堂邀歡盡日對壺觴不因獨坐長安<br>邸肯信陽囘景漸長</p>


<h4>詩集卷五024-1</h4>
<p>輓錢母<br>貍首歌殘海樹秋熊丸空轉夜深愁板輿寥落安仁<br>賦瑶水虚無阿母逰<br>詞<br>壽談守教母六十太宜人<br>薰風初入幕禁城隈繚繞朱欄畫閣楊栁枝枝弱緑<br>隂中遥映滿堦紅藥萱花吐萼愛北堂春光如昨清<br>晝永人在瑤池深處安排春酌<br>恰有蓬瀛仙客羽服翩蹮雲車煜爚玉壺絲索玳筵<br>前觥籌錯芳塵動正見妙舞清歌盡日承顔為樂想</p>


<h4>詩集卷五024-2</h4>
<p>萊綵潘輿兹事古今寥廓─右調瑞鶴仙<br>壽陳子宣父七十號慕泉<br>初日上珠簾乳燕雙飛垂楊風軟逰絲捲盡有鶯聲<br>嬌囀緑遍東城紅稀南陌偏稱人逰衍花外樓臺栁<br>邊歌管乍開芳宴<br>况老景欣逢太平時滿目韶華萊衣繾綣麻姑相訊<br>道蓬萊水淺人生七十古來真鮮願滄海桑田從今<br>再變壽域無期華筵常展─右調醉蓬萊<br>壽姚申甫父<br>淵明未老賦歸來贏得清風兩袖田園三逕渾如舊</p>


<h4>詩集卷五025-1</h4>
<p>桂子滿中度已擢雙枝秀<br>長君鸞誥喜重榮繡服光輝清晝黄花秋晩浮新酎<br>駟馬入高門願上千春壽─右調臨江仙<br>吳尚質壽母<br>芙蓉露滴秋江冷黄花欲滿東籬鴈行歴歴海雲低<br>想重閨明月正屈指歸期<br>春風初喜蘭芽茁齊眉燕婉芳菲錦屏銀燭映仙巵<br>年年歡此會應不羡瑶池─右調臨江仙<br>題來鴈詞─滿庭芳<br>綘闕冬初瑶階月滿─仙宫恰喜新成螭碑鴻筆帝</p>


<h4>詩集卷五025-2</h4>
<p>命屬春卿石上丹書珍重許微臣並勒御名縞衣人<br>來從何處恍惚夢魂驚<br>聽齋宫漏徹家童躑躅特地傳聲有翩翩鳴鴈夜集<br>前楹可道事都非偶皇─恩重物兆先迎自而今禁<br>垣清切日見被光榮<br>又一首─滿庭芳<br>沙塞風凄瀟湘雲暖横空多少成行随陽南去待春<br>更廻翔何事偏離故侣含聲戢翼下君堂堪愛是月<br>明三五燭影對寒光况翩翩縞服依依清夢歘達君<br>傍道群分類聚二語分明那時剛承恩數穹碑書托</p>


<h4>詩集卷五026-1</h4>
<p>姓名香漸陸重看今日兆染翰待君王<br>顧隆吉索壽周君六十秀水人號可山<br>楊栁風柔燕子斜江南春色正繁華画樓絃管是誰<br>家冉冉歌聲迎落日盈盈舞影亂流霞千年重見碧<br>桃花─右調浣溪沙<br>壽茹母七十詞─錦堂月<br>二月春添富貴千秋人對芳菲朱顔緑髪金尊裡咲<br>道古來稀柳外歌傳金縷花前舞襯斑衣瑶池宴是<br>承歡處此日報春暉<br>代壽陳鄉人</p>


<h4>詩集卷五026-2</h4>
<p>花滿江城月滿樓玉巵金縷共相酬主人華髪未盈<br>頭　心逺不妨逰市井身閑端可傲王侯人間何處<br>是丹丘─右調浣溪沙<br>馮尹父母雙壽詞憲副號廬山<br>喜金魚乍綰玉節更頒功名都就歸老田園松菊渾<br>如舊徃日中元恰逢初度又小春時侯天降長庚星<br>垂寳婺齊膺眉壽<br>堪羡君家滿庭玉樹數枝丹桂誰論謝竇牛刀試割<br>百里賢聲驟片片白雲東去鄉園迢逓頻囘首綵衣<br>遥拜兩袖清風一杯春酎─右調醉蓬萊</p>


<h4>詩集卷五027-1</h4>
<p>題月初生　附　九□翁試選庶吉士詩一首<br>雲收碧落逈無塵月出東山未半輪桂影今宵逃玉<br>兔滄波何日淚珠蠙一鈎休訝虧全魄萬里曾經照<br>古人從此就盈堪擬福願歌天保祝─楓痕<br>校刻具茨先生詩集巻之五</p>


<h4>詩集卷五027-2</h4>
<p>擬古樂府三首<br>出自薊北門車軫□以躅躑躅欲何之南行酉入蜀<br>丈夫志四方何能坐食禄朝下銅龍樓暮向江臯宿<br>差池鴻雁飛繚繞川原曲豈不難別離念此王事促<br>把袂訊返期平蕪幾囬绿<br>空虛足音絕異域寡所親出門即兄弟何況同里人<br>駢裾接高讌卜宅多芳鄰驚颷薄飛蓬念子西南征<br>僕夫整晨駕迢迢見明星慷慨□攬袂豈為憐苦辛<br>願君自努力奕奕昭令名<br>燕雲西北浮越水東南流之子辭嚴親萬里逺行游</p>


<h4>詩集卷五028-1</h4>
<p>行游何時還兼葭滿中洲纍纍綰銅章翩翩騎紫騮<br>歸過入里門一問平安不高堂結綺幄中厨烝庶羞<br>舉觴未終竟華燈燦朱樓樂莫樂今夕庭蟾明素秋<br>閒居四首五言律<br>細雨斜侵几踈籬曲映江鶯飛猶怯樹梅老正橫窓<br>抱□縁清澗性鳴琴寫暗淙逢人偶相問說是鹿門龐<br>由來踈懶性喜近野人家僦地共栽秫分畦各種瓜<br>鳥巢臨屋樹峰趂隔籬花載酒時相醉村醪不用賒<br>寂寞滄江上為園比辟疆鳥鳴初隱几花落正焚香<br>草閣留春靄柴車背夕陽自憐麋鹿質時看薜蘿裳</p>


<h4>詩集卷五028-2</h4>
<p>暫爾違朝謁悠然洽隠淪方思耦沮溺幸復参筍陳<br>縱飲更今日劇談惟古人掛帆豈云別百里猶比鄰<br>題畫七言古<br>草閣何年半山起背倚巉岩面清泚石床紙帳文竹<br>几白雲英英滿庭戺寂寥四壁啚與史偃仰無心問<br>朝市於乎子真已往仲長死千載高風竟誰擬我欲<br>尋之此其似<br>秋蓮七言律<br>百畆深池繞郭紆遍教栽藕作蓮渠新花照水粧凝<br>粉碧葉連天雨散珠草閣已添狂客興蘭舟初上美</p>


<h4>詩集卷五029-1</h4>
<p>人裾遅留細草還侵座正是携尊秉燭餘<br>壽詩五言律<br>清溪真隠地華屋世臣家隺髮徵千懻鸞章下五花<br>文雄三耳辨年邁六身加安得遺余佩從君凌紫霞<br>送人南歸絕句<br>他鄉送歸客況復是春過寄語湖山道移文今若何<br>贈孫都督絕句<br>傳道殘胡窺朔方自言結髮事戎行孤忠欲上屯田<br>奏却訝功名屬破羌<br>壽詩絕句</p>


<h4>詩集卷五029-2</h4>
<p>何處歌鐘動四隣黃花初照舞衣新持盃咲向諸孫<br>語七十年來又小春<br>畫到漁舟偏得法詩逢僧寺易留題<br>落照菰蒲明極浦衝風鷗鷺起平沙<br>院中聞鶯七言律<br>雨過仙瀛清畫涼啼鶯忽度苑東墻蘜羽幸沾天露<br>潤歌喉巧囀景風颺乍参鈴閣摇金報疑引　□□<br>漏玉長青帝乗陽聰正達交交空借一枝蔵</p>


<h4>詩集卷五030-2</h4>
<p>附録同詠贈言計十一首　萬曆嵗在戊寅刻成<br>贈王懋中太史移居四首　槐野王維禎<br>苑水斜連戸宫梅近拂墻氣侵琴劒濕風染竹蘿香<br>虛閣玄經就閑門碧草長雖然住霄漢何異在林塘<br>寂寞唯孤室豪華自五陵門喧裘馬過樓望海雲凭<br>愛竹呼君過遺書向友徵不須愁夜讀自有金蓮燈<br>昔住城臨屋今棲市接門多君不擇地得道自忘喧<br>車馬朝天路蓬蒿隠吏軒可言渾掃却時有問竒煩<br>歳宴春將起遶庭青草生官閒長繫馬柳細早啼鶯<br>鄉物吳王劒臣心漢士纓更憐芳調合竊有結隣情</p>


<h4>詩集卷五031-1</h4>
<p>予既還京會無錫王子亦至因簡二首<br>金門仍期待聖代敢逃堯以我猶懷隠知君勉赴招<br>陌塵袍色化世故道心消何以滄江畔白雲閒自謠<br>華嶽吳江口雲天萬里遙相違憐宿昔相見復今朝<br>鋏判終同匣鴻飛不異霄扳歡斗酒匱為爾脫金貂<br>迎恩寺次王太史韻<br>郭外尋幽百慮閑林邉簇騎五花斑泉鳴鳥弄俱成<br>調望日看雲一破顏好句當春仍碧草豪游憑閣且<br>青山直須酩酊佳興重見山翁倒載還<br>沙河道中用王太史韻</p>


<h4>詩集卷五031-2</h4>
<p>曉日平郊遠色分皇家千嶂抱諸墳沾花車騎香聞<br>露過水冠裳潤帶雲繡壁斜翻丹鳳勢廻沙細擁白<br>蛇文詞臣預喜瞻依地寶篆穹牌七帝勳<br>夜宿王氏莊<br>微月掛孤壁四山何悄然因穿蘿俓去忽造竹林邉<br>叢木深寒氣平蕪淡野烟徘徊與復盡還就茅齋眠<br>乙巳春日奉寄堯衢太史先生鴻山華察<br>為羨瀛洲客濡毫侍石渠翻嫌赤日近却愛白雲居<br>塵外暫休沐山中且著書君才堪補袞未可學焚魚<br>蛙聲　　　　　　　　劔州大洲趙貞吉</p>


<h4>詩集卷五032-1</h4>
<p>玉砌雄風至瑶堤新水平離宫歡宴地何得怒蛙聲<br>聞鴈　　　　　　　　永新洞山尹臺<br>客舍秋風動客心南征朔鴈墮南音烟沙莽莽羣飛<br>劇雲海冥冥獨往深故國經年無繫帛長安此夜欲<br>沾襟銜蘆苦思堪相惜寄食誰辭弋繳侵<br>西苑春晴　　　　　　　　　　前人<br>暖氣先浮太液舟晴光漸度上陽樓蠶宫雨霽桑猶<br>穉穀社烟和艸乍柔地靜雲霞依御宿春深魚鳥遲<br>宸游幽歌逸訓傳豐鎬麗日長瞻聖藻流</p>


<h4>文集卷一001-2</h4>
<p>叙<br>國家厚儲舘閣材故甚謹庶常<br>之選而庶常之選所受成櫂拔<br>不過寄二三輔臣已耳若<br>天子躬御命管授題動明詔稱</p>


<h4>文集卷一002-1</h4>
<p>朕親試者舎<br>肅皇帝己丑乙未而外無有哉已<br>丑制策自一甲人至庶常鋟未<br>天下者六乙未鋟示者九皆<br>人主灑宸翰賜品隲焉嘻异矣乃</p>


<h4>文集卷一002-2</h4>
<p>余所异者則吾錫両王先生特<br>遘玆盛云羅洪先構之選也薄<br>海內擢僅十九而錫顧得二為<br>九巖先生表膠峯安先生如山<br>其人迨韓應龍構之選也額三</p>


<h4>文集卷一003-1</h4>
<p>十惟堯衢先生立道詩第一先<br>生九巖先生之伯子也相望七<br>載父子受<br>帝簡入禁林光赫然動天下無両<br>九巖時不當議禮貴人意諸庶</p>


<h4>文集卷一003-2</h4>
<p>常悉補即吏先生得南儀曾以<br>老堯衢先生乃五冠閣試授翰<br>編與關中王允寕內江趙文肅<br>婦兄毘陵唐應徳争鳴並駕先<br>生卒以劬書夗嗟乎人不可以</p>


<h4>文集卷一004-1</h4>
<p>無年如是耶余不佞得従先生<br>詞林俊又得比舎先生之盧又<br>得以通家游先生妵間已又<br>得以婚媾與先生諸孫亞欽素<br>風稔茂懿莊頌先生之著述雚</p>


<h4>文集卷一004-2</h4>
<p>矣集頤穪具茨者堯衢先生之<br>別號也嘉樂堂者先生居平扃<br>戶卻掃地也裏其存換其遺繡<br>之木者長君化呺集于<br>今皇帝壬辰之歲也長君盖幼而</p>


<h4>文集卷一005-1</h4>
<p>孤孤而能讀父書者也余嘗反<br>覆先生之業所謂天人徵應之<br>端兵農本末之故具矣疏表文<br>賦謹嚴鉅麗儼然可以光<br>仁孝揚体烮洵肆力于有用之</p>


<h4>文集卷一005-2</h4>
<p>地者昭穆孝微辭申引其在十<br>七年之際乎若洗心一記非宋<br>以後儒者語先生固別有所見<br>矣詩別為若干卷不盡範成呺<br>匹嘉所尚遒然自得可晋魏可</p>


<h4>文集卷一006-1</h4>
<p>初中也倘令先生不夭夗其為<br>吾道偉人當與天下共見之豈<br>獨錫之盛事乎忠孝大莭允寕<br>之傳先生足徵其微識者重為<br>君子惜已先生文章不夗後胤</p>


<h4>文集卷一006-2</h4>
<p>彬彬烏衣故家風氣日上身教<br>弗泯古人必不我誣也哉長君<br>乞余弁諸首余生晚不足盡先<br>生聊記所聞見摭史事補邑乗<br>偹詞林異典不獨公家故事云</p>


<h4>文集卷一007-1</h4>
<p>爾<br>萬曆乙己春王匹月<br>賜進士及第嘉議大夫蕪翰林<br>院侍讀學士前<br>正史副總裁</p>


<h4>文集卷一007-2</h4>
<p>經筵講官後學孫繼臯譔</p>


<h4>文集卷一008-2</h4>
<p>校刻具茨先生文集目錄<br>巻之一<br>賦<br>大祀圜丘賦　　　　登城賦<br>景雲賦　　　　　　喜雪賦<br>憐寒蠅賦<br>頌<br>擬皇史峸成儒臣獻頌<br>擬七廟成頌　　　　擬祈穀禮成頌<br>老人星頌　　　　　瑞麥頌</p>


<h4>文集卷一009-1</h4>
<p>表　擬駕幸無逸殿豳風亭群臣賀表<br>擬宗廟成群臣賀表<br>擬宋王堯臣謝賜禮記中庸篇表<br>擬進重書八廟寳訓實録表<br>擬皇上於重華殿等各置經書備覽賜輔臣詩<br>謝表　　　　　　　擬上天帝尊號表二道<br>殿試策一道　　　　鄉會試策十道<br>巻之二<br>論</p>


<h4>文集卷一009-2</h4>
<p>方今時務何為大論　君子務實勝<br>太上立徳　　　　　齊物論<br>灑掃應對是其然論　安國家之道先戒為寳<br>有文事者必有武備　民心悦而天意得<br>議<br>黃鐘考議　　　　　重守令議<br>防邉議　　　　　　足食足兵議<br>阜財議　　　　　　擬處遼東亂卒議<br>巻之三<br>傳</p>


<h4>文集卷一010-1</h4>
<p>郭索傳　　　　　　孔方傳<br>記<br>養知齋記　　　　　洗心亭記<br>擬三畏齋記　　　　擬脩濬漕河記<br>孝思堂記　　　　　遊宜興二洞日月記<br>遊西湖日月記<br>說<br>敬義說　　　　　　夜氣說<br>節用愛人説　　　　弭盗說<br>師說　　　　　　　鴞羮說</p>


<h4>文集卷一010-2</h4>
<p>雜說<br>巻之四<br>序<br>送某御史提學校序<br>擬九卿會餞少司馬劉公搃制三邉序<br>送王延亨知道州序<br>擬諸公卿郊餞少司空林公遼東勘事序<br>賀邑侯萬楓潭奬勸序<br>擬六卿送衍聖公慶賀禮成東歸序<br>送李大夫擢貳松江序</p>


<h4>文集卷一011-1</h4>
<p>玉河小稿序　　　　玉堂麗藻序<br>送同邑張掾序<br>老子煉丹圖序壽陳翁志槐六十<br>萱節圖序<br>趙東浦暨吳安人雙壽序<br>敕封孺人茹母楊氏七十壽序<br>擬重刋文章正宗序　擬金臺八景詩序<br>擬重刋大學衍義序　武舉録序<br>擬送太宰汪公致政南還序<br>巻之五</p>


<h4>文集卷一011-2</h4>
<p>書<br>與友人論文書　　　與王樗菴書<br>答王汝中書　　　　傅虚岩書<br>張靜思書　　　　　華鴻山書<br>華補菴書　　　　　寄有懐翁第三書<br>與沈原約第三書　　張湖村書<br>答程松溪書　　　　唐荊川書<br>寄羅念菴第二書　　寄袁芳洲書<br>與艾居麓書　　　　與懋及弟書<br>附荊翁書</p>


<h4>文集卷一012-1</h4>
<p>疏<br>明職守疏　　　　　定貢法疏<br>乞省親疏　　　　　告養病第一疏<br>第二疏　　　　　　第三疏<br>碑<br>擬奉敕撰新建歴代帝王廟碑<br>箴<br>克己箴　　　　　　大司馬箴<br>光禄箴　　　　　　太史箴<br>鴻臚箴　　　　　　太常箴</p>


<h4>文集卷一012-2</h4>
<p>廷尉箴　　　　　　司空箴<br>銘<br>求放心齋銘　　　　進齋銘<br>巻之六<br>雜著<br>原政　　　　　　　巧拙辨<br>堯湯水旱解　　　　書孔明出師表後<br>跋葉母還金傳　　　泉釋<br>訟雨師文　　　　　跋栁宗元乞巧文<br>昭穆遞遷考　　　　帳詞</p>


<h4>文集卷一013-1</h4>
<p>擬端午日西海泛龍舟並晏兩宫致語<br>巻之七<br>文<br>祭周濂溪文　　　　祭陸白菴文<br>祭談安人文　　　　祭奚賚卿文<br>祭序菴閣老文　　　祭外祖母朱孺人文<br>祭吳封君文　　　　祭李封君文<br>祭董母陳孺人文　　祭俞母文<br>祭王孺人文　　　　祭文<br>祭鄭碧河文　　　　祭閔憲副文</p>


<h4>文集卷一013-2</h4>
<p>祭陳封君文<br>銘<br>鄧時行墓誌銘<br>明故王孺人東氏墓誌銘<br>王介婦華氏壙銘　　明王介婦顧氏墓誌銘<br>明故顧孺人墓誌銘<br>表<br>封文林郎蕭山縣知縣東涯張翁墓表<br>狀<br>唐氏行狀</p>


<h4>文集卷一014-1</h4>
<p>附録一卷<br>敕命一道　　　　　敕命碑隂記<br>翰林院編脩王君志銘<br>錫志原傳<br>明翰林院編脩王君懋中墓石文<br>王太史傳　　　　祭文<br>解王子哀文　　　哀輓<br>明故王孺人唐氏墓誌銘<br>校刻具茨先生文集目録畢</p>


<h4>文集卷一014-2</h4>
<p>校刻具茨先生文集卷之一<br>賦　　　　　　翰林院編脩王立道懋中著<br>大祀圜丘賦<br>伊我　皇之繼統立極也徳流寰區風漸海隅車書<br>同於文軌疆域掩於唐虞横目之民咸熈熈皞皞嬉<br>嬉于于木不貫刃道無荷殳重九驛於越裳勒豐碑<br>於居胥北通窮髮南及雕題莫不稽顙内向奉珍來<br>輸上格昊穹下綏皇祇洪河晝湛靈液夜濡幽明咸<br>鬯和氣充衢我皇於是坐明堂考禮樂稽諸古典秩<br>然有作惟國之南是經是度就陽位以肇啟挾舊規</p>


<h4>文集卷一015-1</h4>
<p>而前拓壓鴻龎而創基包坤維而亘絡法天體之惟<br>員發珉石而礱錯陶人効其巧思蒼蒼協於正色表<br>重階之崔嵬施廣陛於九級佳氣浮而蒨葱祥烟起<br>而靄鬱迥瑶宇之廓虚聳碧岑之千尺廻延乎赤道<br>森羅乎紫極卿雲彌於璇穹日月曜其精魄於是<br>天子乃歴長樂出建章修大報之儀迎長日之至駕<br>文玉之雕輿控騏驥之馴駟飛廉奔而啟途羲和騁<br>而執御金戈交於玉戚鸞輿雜於龍旌飛霞鑠電騰<br>波錯星虎賁貫文犀之甲力士垂曼胡之纓紛旖旎<br>乎後先班陸離其充盈羅幬繡幔綺轂錯衡行如風</p>


<h4>文集卷一015-2</h4>
<p>發止若林屯齋宫啟而晨肅周廬列而無驚氊案既<br>張采席甫設─天子乃戴珠旒奉蒼璧太羮粢食之<br>儉玄酒明水之潔有黍稷之馨香有特牲之蠒栗玉<br>梢舞而招揺金支動而從律獻終三觶歡洽百神命<br>司駕而旋馭適扶桑之朝暾開閶闔而御黄道撞黃<br>鐘而御紫宸千官列陛萬國輸琛道泰亨而離照福<br>川至而日升斯可以見仁人之饗帝而孝子之饗親<br>者也遂作頌曰惟─皇九葉明徳馨兮圓壇穆穆秩<br>明禋兮上下四方神揚靈兮嘏錫無疆宜子孫兮於<br>千萬年永清寧兮亂曰黄鍾應律迎初陽禮成享─</p>


<h4>文集卷一016-1</h4>
<p>帝還明堂閶闔遥瞻黼幄張氤氲曉日飛晴光玉輦<br>徘徊龍馭翔琱戈金戚森寒霜扇開孔雀朝未央千<br>官濟濟趍鵷行圭駢組緝鳴玉鏘鈞天廣樂喧八方<br>瓊筵既登折爼将雕盤絡繹皆芬芳琉璃琥珀凝瓊<br>漿飲酒樂豈恩汪洋九夷五狄來要荒鳳儀獸舞何<br>蹌蹌群臣起稱萬壽觴泰交上下賡明良願君之福<br>熾且昌天髙地厚同無疆<br>觀泉賦<br>維歳在於丙申兮值春季之佳辰　帝淵居而凝道<br>兮感雨露之芳零撫肇造之孔艱兮仰在天之神靈</p>


<h4>文集卷一016-2</h4>
<p>惟祠享之時修兮曰未既于厥誠想衣冠遺於鼎湖<br>兮思躬致其精禋迺夙戒於百工兮筮榖旦而于征<br>時龍中天而順動兮翊慈闈以偕行金輿玉輦先後<br>而赫奕兮葳蕤乎鳳盖之與龍旌望　天壽以遥駐<br>兮周　長康之七陵　孝思穆其上通兮若洋洋乎<br>陟降於斯廷已乃奉　慈幃以周覽兮歴輦道之逶<br>迤指玉泉之佳境兮峯巒嶔崟而蔽虧山含澤以涌<br>精兮玉液溜而旁滋宛銀漢之麗空兮飛虹飲壑而<br>下垂颯沓乎晴雨之灑翠壁兮電翕霍而過之清泠<br>泠以揭毫兮白淙淙如凝脂蛟龍騰流以雨下方兮</p>


<h4>文集卷一017-1</h4>
<p>虎豹慴而不敢窺彼吕梁之懸水兮羌無以蹈其津<br>涯矧匡廬之瀑布兮又何可與爭竒千官忭而承流<br>兮六宫共挹於清漪湛神而洗心兮滌煩而去膩瞻<br>天顔之穆粹兮承慈極而同怡抑　聖智之樂水兮<br>觀逝者其如斯亂曰神京峩峩環名山兮藏靈吐精<br>激洪泉兮飛湍流沫匯清漣兮葳蕤翠華來自天兮<br>爰奉　壽母移雲軿兮逰豫永日承　慈歡兮風旌<br>日馭六龍旋兮多福永年至若川兮<br>登城賦<br>繄朱明之届節兮炎暑倏其如焚塊獨處此幽庭兮</p>


<h4>文集卷一017-2</h4>
<p>氣鬱湮而弗伸御纎絺之輕裾兮想大壑之層氷步<br>余馬於城南兮弭余轡乎曲闉歴陂陀之峻陛兮攀<br>雉堞之嶙峋高閣屹其造天兮逈四絶於游氛臨廣<br>路之如砥兮師左右而縱横騎纍纍而變騖兮車轂<br>撃而殷殷千薨疊以鱗比兮萬户鬱其連雲紛侯家<br>與戚里兮歌鐘喧而晝聞瞻玄丘之重壇兮欽降格<br>於萬靈眺黄金之廢址兮懷昔賢之遺芬尋易水之<br>故宫兮氣慷慨而填膺忽游目以肆覽兮逈天宇之<br>清明仰太薇之紫都兮披閶闔之重門層宫嵯峨莫<br>可以殫名兮吐佳氣之氤氲土山鬱其葱蒨兮麗萬</p>


<h4>文集卷一018-1</h4>
<p>壽之鴻名玉繩耿耿其下垂兮亘析木之長津太行<br>西廻而逝兮窮幽陵之北垠倚長城以為關兮勢獨<br>得於建瓴偉河山之襟帶兮陋百二之咸秦臨風浩<br>以增欷兮想非熊之舊勲羌守道而不渝兮豈不至<br>今其猶存慨賢否之迭代兮若寒暑之相仍何宋徳<br>之弗競兮委禹蹟於膻腥憫淪胥於四百禩兮啟　<br>帝祚於我　明　祖業廓其如天兮又惡可以縷敶<br>雖億載其不迂兮　　　　　引巵酒以自觴兮若<br>飡飛霞而吸玉英薰風徐來以習習兮若凌虚而軼<br>太清忽浮雲之涌起兮日晻曖其晝隂雨足散於西</p>


<h4>文集卷一018-2</h4>
<p>垂兮豐隆滅而東行漠崦嵫之　　兮杳四荒其冥<br>冥俄雲收而雨歇兮返照在於東林樹離離其掩映<br>兮草萋萋而增榮白鵠逝而雙翔兮鳥搶飛以投林<br>嗟予去彼故鄉兮依日月之光明偉余友之六七兮<br>萃缙紳之豪英承休沐之餘閑兮蹇消遥於芳辰佩<br>聖恩之優渥兮曾莫助其髙深願矢心於頌禱兮日<br>競業於盈成彼殷周之卜世兮良　昭代之所羞稱<br>亂曰登高望逺夐層城兮平原膴膴夏氣浩兮覽觀<br>聖圖遐思運兮願依明時耿垂名兮嗟嗟我友庶同<br>心兮</p>


<h4>文集卷一019-1</h4>
<p>景雲賦<br>皇帝十有七年將以季秋之月饗　帝于明堂奉獻<br>皇帝配二十一日辛夘曰惟其吉先時己丑太史奏<br>景雲見　皇上廼既齋心明禋受兹玄貺臣等竊稽<br>往牒叅綜舊聞天子孝則景雲出游又曰景雲者大<br>平之應也臣惟　皇上嚴父配　天懋昭曠典至德<br>懿行通于神明蓋詩書所不能紀漢唐以下靡得而<br>倫焉信所謂　天子之孝古今而一人者矣洪恩博<br>洽覆露群物薄海内外莫不相煦以生相熈以寧昆<br>蟲闓懌草木鬯遂諸福之物固已悉至則所謂太平</p>


<h4>文集卷一019-2</h4>
<p>之應其在兹乎其在兹乎臣備員史局覩兹盛美忘<br>其愚譾謹拜手稽首而作賦曰　　粤吾─皇之撫<br>御兮體至道之玄沖握元化以儲精兮侔三五之淳<br>風澤周施而德洽兮若天旋而地容木委刃而偃革<br>兮車書馭其會同揜殊絶之裔醜兮重九驛而來通<br>仰王迹之昭夏兮軼黄虞以並隆爰發睿謨以稽德<br>兮裒古昔之遺踪覽天人之統會兮覃和樂而化中<br>秩神明以謁欵兮凛夙夜其寅恭展備物以純恪兮<br>百靈翳其畢從　郊社假而洋洋兮有　廟時罔怨<br>以恫咸流祥而隤祉兮啓　聖孝之純衷惟周道其</p>


<h4>文集卷一020-1</h4>
<p>弘備兮粲　明堂之彛式曰嚴　父以配　帝兮庶<br>尊親之並得慨大禮之乆湮兮咨疇人之失職下　<br>綸音以博問兮群工翕其承徳廼詔宗伯使使考儀<br>兮進太史而諏吉時季秋之既屆兮百司翼翼其咸<br>飭吾皇儼盡志以待事兮神穆穆而凝一秖黍稷之<br>未薦兮帝居歆于明德越先時之己丑兮穹窿顯其<br>降格廓璇宇之朗清兮有雲爛其承日　　　曄幡<br>纚兮紛輪囷以蕭索謂似煙而非煙兮絢異采之五<br>色景煜霅以宣燿兮氣氤氲而充塞焯文章之璘扁<br>兮渥光華之的皪都人歡以騰觀兮倏闐郛而隘陌</p>


<h4>文集卷一020-2</h4>
<p>保章奉策而奔走兮表希世之珍物曰昔黄帝之神<br>異兮爰始紀于師名暨有虞之呈慶兮歌旦旦而載<br>賡斯隆古之上瑞兮匪懋德其曷膺欽吾　皇之法<br>天兮精純粹而文明倏光被以化成兮猶日照而雲<br>行允可就而可望兮恬無為以至清天既眷命而孔<br>固兮又洊貺之以嘉生肇三錫以寳露兮河湛湛而<br>再澄厥亦有動植之珍符兮含協氣之精英上幽通<br>於玄顥兮俯允兹於坤靈休祥紛其砰隠兮偉卓犖<br>於前聞肆　羡之未已兮迎盥薦而昭徴仁蕃釐之<br>熾昌兮日杲杲其方升垂離照于四方兮霈需澤于</p>


<h4>文集卷一021-1</h4>
<p>八垠配高明以無疆兮綿千億之雲仍喜躬逢此嘉<br>會兮媿含毫之未能勉陳詞以揚休兮流昭代之頌<br>聲<br>喜雪賦<br>司馬相如侍帝於甘泉之宫枚臯巻談方朔弛嘲角<br>觝罷戯長樂輟朝澄神澹志獨立逍遥時同雲四布<br>輕霰遥集溫先寒凝乃大雨雪帝顧相如曰夫陽臺<br>之雲淫誣不經大王之風與士庶争雄况楚為列國<br>玉乃陪臣辭浮而志微吾不與也兹天不遺寡人惠<br>此時雪燦然呈瑞年其以豐物其以遂子可無為寡</p>


<h4>文集卷一021-2</h4>
<p>人賦之相如乃再拜秉觚而進曰惟萬物之揫歛承<br>冬氣之閉塞天地不交穉陽下結隱雷收聲甘霖屯<br>澤枯槁失潤物乃不植於是豐隆效能滕六表職羃<br>玄隂於四荒彰竒功於六出始紛紛而漸零既皜皜<br>而駢積萬籟潛空千里同色琳珉繽紛琅玕合沓上<br>林則琪樹連枝御溝則瑶草映隰鶴翩翩而迷群鷺<br>下窺而不食炯如若木之華朗通不夜之國掩姑射<br>之仙膚奪素娥之幽色但見方階瑶疏圓亭縞潔朱<br>薨排銀皓壁增潔珪連通天之臺瓊飛建章之闕攀<br>井榦而欲上目眩轉而神懾恍乎天上之玉樓與清</p>


<h4>文集卷一022-1</h4>
<p>都而相接是將使帝居盡為雪宫黄山變為長白吳<br>門失其匹練而荊璞遺其蔵璧者也於是帝乃拊楹<br>徘徊意暢心懌乃歌曰黄竹娟娟兮青鳥飛望佳人<br>兮隔瑶池騏驎驤兮安終極覽祈招兮我心思又歌<br>曰雲冥冥兮雪雰雰睍流光兮滋澤下行土膏渥兮<br>元和凝百谷用成兮康我民於是相如復拜手稽首<br>起而賡曰帝徳雲行紛四周兮磅礴滲漉物咸休兮<br>帝膺嘉生與神謀兮帝歌白雪和者疇兮於是帝乃<br>顧景徘徊步輦而入果書祥於有年繼宣尼之特筆<br>憐寒蠅賦</p>


<h4>文集卷一022-2</h4>
<p>惟秋容之淒淡忽冬氣之復冽霜凛凛而晨凝風飄<br>飄而夜發雁折蘆而南度蟬抱樹而無聲螢依依而<br>光滅蛩唧唧而微吟爰有營營青蠅離披顛蹶垂首<br>零丁吞聲冺息翅欲振而還歛足將緣而無力觸微<br>風而遽隕依日影而群集或低墮几案撲之狼籍或<br>强沿盃盂驅之没溺多無故而自僵與糞壌而駢積<br>嗟爾蟲之甚微何消息之靡一昔孟夏之恢台常爾<br>曹之志得率群聚而狂攘恣貪婪而罔戢既紛擾於<br>　亦沾汚於服食咸汝怨而汝憎與蚊虻而同疾麾<br>之復來萃儒衡之瓜窮之靡得觸王思之筆曾時月</p>


<h4>文集卷一023-1</h4>
<p>之幾何遽黯然而喪魄幸隨驥而千里今苟存於一<br>息豈所遇之非時將多罪而致孽吾嘗叩蟪蛄之年<br>憂蜉蝣之翼抑定數之使然人何暇於欣戚惟萬物<br>之於時咸有得而有失雖蛟龍之孔神或失勢而潛<br>匿矧爾物之小醜又何足為善忒惟大塊之生爾誠<br>有害而罔益能黒白之易常類讒人之亂國聊示儆<br>於幾微庶少懲其罔極<br>頌<br>擬─皇史峸成儒臣獻頌<br>古者國必有史左以紀事右以紀言故雖朝廷之大</p>


<h4>文集卷一023-2</h4>
<p>宫禁之嚴四海之廣千百萬年之逺而一時君臣謨<br>謀政治風俗皆頼以有考焉所以稽得失備法戒質<br>古今而觀盛衰也繇唐虞三代以來粲然具矣古者<br>史成必緘之金匱蔵以石室以是為一代重典尊而<br>慎之不敢忽也我　國家法古為治自<br>太祖以迄　毅皇百五十年有　實錄以備紀有<br>寳訓以垂範皆職在史官修而蔵之以詒來世然代<br>異簡冊人殊筆録不足以昭大典示乆逺我　皇上<br>遂簡命諸臣重加録而校讐焉復倣古石室為寳蔵<br>之所扁曰皇史峸臣愚適際厥成有以知　皇上稽</p>


<h4>文集卷一024-1</h4>
<p>古右文之心尊　祖敬　宗之盛美謹拜手稽首而<br>作頌曰<br>惟古有史君舉必書左言右動載筆罔遺赫赫彤<br>管螭坳列立南董馬班各専其職惟我有　明肇<br>自<br>太祖　太宗　仁　宣　英　憲　孝　武煌煌帝<br>業洋洋聖謨超墳襲典溢於翰觚廣記備言網羅<br>散失郡國所上太史所脩芸籖縹帙金匱咸收簡<br>冊既繁先后靡一於惟我　皇覽于前籍因而出<br>之爰正爰輯繕録靡忒較仇孔精諸臣咸勤用觀</p>


<h4>文集卷一024-2</h4>
<p>厥成廼審厥蔵倣古石室司空載營石室有翼匪<br>棟匪楹不節不棁斵之礱之有賁其飾瑰階玉磩<br>廓其靚深疏以瓊户啟以朱扄昔蔵名山京師留<br>副制崇蘭臺嚴先四庫其在于今乃知其陋百千<br>萬年繄與　國永夀<br>擬　七廟成頌<br>皇帝嗣位十有三年洪恩汪洋方内乂安靡有金革<br>之儆施及民物罔有不若其欲者於時衆神允答百<br>祥咸臻州邑以瑞貢者途相踵焉斯可謂太平極治<br>矣思惟國家賴　祖功　宗徳肇光啟之以克有今</p>


<h4>文集卷一025-1</h4>
<p>日而　廟制弗稱無以昭厥孝思且稽之典禮亦戾<br>古甚於是因　太廟舊基廓而增之備　七廟之制<br>越某年某月告成臣某樂覩盛禮謹拜手稽首而作<br>頌曰繄我　皇明肇自　太祖　太宗　仁　宣　<br>英　獻　孝　武百世千年我　皇承之先後一道<br>受命咸宜徳昭馨香恵同民人和氣四鬯禮樂可興<br>廼惟典彛郊社耕蚕率繇古式是講是遵於惟廟祀<br>悖經凟禮時謂弗欽神罔歆止肆厪　宸衷爰究爰<br>度舊基式因　新宫始作廼召司空庀材鳩工經之<br>營之于國之東廼召宗伯草圗筮吉弗儉弗踰惟古</p>


<h4>文集卷一025-2</h4>
<p>之則厥基既崇繚為都宫中廟翼翼　太祖是宗惟<br>南有昭惟穆北列左右以班數協于七壖垣廡門堂<br>寢戺廷煌煌朱户燁燁丹楹隆棟雲興層簷霞矯山<br>藻含輝金熒碧燿周廟穆清魯宫閟洫落而歌之其<br>詩孔碩况兹　七廟禮隳制湮歴千百年乃興自今<br>既親既尊以享以祀於昭陟降神具依止無逺而忘<br>無昵而豐萃以假廟乃罔怨恫霜降露濡駿奔伊恪<br>賚以思成綏以戩穀何以穀之子孫千億於萬斯年<br>永建　皇極<br>擬　祈穀禮成頌</p>


<h4>文集卷一026-1</h4>
<p>古者祈穀於春所以脩農事崇彛典精意以享而冀<br>上帝之明賜以豐稼穡以康民人者也詩曰祈年孔<br>夙月令孟春之月天子乃以元日祈穀於上帝古之<br>制也歴代或弛而弗脩或行而匪時太史弗告覓土<br>瞽弗告風啟蟄龍見官失而禮湮其來非一日矣惟<br>我有　明議禮制度有其舉之　皇上御極稽古而<br>勤民凡天地百神之祀禮文咸秩故兹　祈穀之祭<br>歳必一舉廼嘉靖丙申春月臣愚幸得觀于禮之成<br>因拜手稽首而為之頌曰惟　后繼天百神是尸昭<br>兹明徳　帝其懐之休徴孔繁庶民滋殖有年之書</p>


<h4>文集卷一026-2</h4>
<p>望於簡冊　帝懷彌固　后心彌虔三禮是祗馨香<br>罔愆於仲之春乃祓乃禋祈兹嘉穀用康小民匪臭<br>伊時　帝夙監止乃降百福以稷以黍既播既植時<br>雨而風穮蓘靡勞歳其屢豐穫之穰穰倉庾畢盈民<br>有饔飱　君有粢盛粢盛既潔士女伊穀嘉生咸臻<br>天子是若<br>老人星頌　壽陳處士<br>皇皇玄象三辰錯陳載出載入為緯為經惟南有星<br>其光孔明太史占之是名老人隂陽合質五行儲精<br>日助之華月滋其英兩兩附景乃子乃孫是星所加</p>


<h4>文集卷一027-1</h4>
<p>為國庥禎攙搶屏伏枉矢沈淪民無疵厲既壽且寧<br>自今耿耿有吳載臨揚州之域五湖之濱於惟處士<br>允叶厥徴肥遁明時孝友蒸蒸令徳令儀宜爾遐齡<br>保艾無疆福履永貞<br>瑞麥頌<br>惟皇御極十有八年仁惇而義作之天下靡然同德<br>用光我　列聖之鴻化至於興禮樂制度罔不惟古<br>之稽以飾政釐俗百辟卿士敬共無斁廼以歳戊戌<br>開明堂以饗　上帝己亥二月命　皇太子正儲位<br>爰始省方于楚先後相襲恭視　顯陵五月特命重</p>


<h4>文集卷一027-2</h4>
<p>臣奉　皇太后以祔禮也覃恩勤施動惟厥時　仁<br>聖之事該而慈孝之理備矣盖宗祀配　帝尊親之<br>儀也元良豫建保傅之規也寛租賑貸春和之澤也<br>慎終考禮亮闇之訓也於時馨香之治上下允格景<br>雲再見鬱為休符迨六月某日某縣以瑞麥進或一<br>莖七八穂斯實曠世之珎物盛時之上瑞天道地寳<br>交見沓至宜立樂府被之絃歌以薦諸　郊廟協和<br>天人臣某恭覩厥祥敬拜手稽首而作頌曰<br>明明我皇　紹聖遵業　惟精惟一　天徳既弘<br>人紀再協　廼惟古訓　是式是彛　以尊以親</p>


<h4>文集卷一028-1</h4>
<p>郊廟咸宜　肆惟明堂　饗配翼翼　儲闈繼啟<br>國本攸植　時邁于楚　江漢來宗　龍旂陽陽<br>賁于玄室　玄室鬱鬱　先帝攸宅　我其仍之<br>妥我慈魄　我皇再來　萬物咸覩　爰命有司<br>家至戸撫　撫之惟何　爰賜之租　厥角載道<br>達于帝都　和氣大洽　上帝載豫　廼錫嘉祥<br>不逺畿輔　煢煢之麥　同莖異穂　或以七八<br>普天呈瑞　玉粒含光　如彼貫珠　金芒遍澤<br>翠葉紛敷　惟此來牟　帝命率育　地不愛寳<br>廼兆嘉穀　於昭靈貺　匪物之異　小民其康</p>


<h4>文集卷一028-2</h4>
<p>咸頌有位<br>表<br>擬　宗廟成群臣　賀表<br>伏以　制備穆清法先王之立廟誠通萃假昭　孝<br>子之享親制度達乎古今明聖兼乎述作神人胥慶<br>上下均歡恭惟　皇帝陛下巍巍若堯之則天　翼<br>翼如文之事帝立愛則明倫有典傳心則敬一有箴<br>適百年興禮樂之朝以一人建中和之極祀分　丘<br>澤決數代之疑文禮舉耕蚕復歴朝之曠典兹以左<br>祖之制雖克備於肇祀之時而同堂之規猶或安於</p>


<h4>文集卷一029-1</h4>
<p>前代之舊孝思罔竭古禮或踰乃因故址而經營遂<br>命司空而爰作卜筮獻吉虞衡入材梓人效審曲之<br>能大匠董绳直之役百工咸趨而從事庶民勿亟而<br>子來世室都宫定制逺追於周廟左昭右穆成規獨<br>異於魯宫堂寢維新門廡有翼信乎外有以不失其<br>序而内有以各伸其尊聖孝克盡於奉先　宸衷獨<br>契於稽古者也伏願　祖功　宗徳培　國家有道<br>之長　聖子神孫保社稷無疆之福寢成延於百世<br>流光被於萬年<br>擬宋王堯臣謝賜禮記中庸篇表天聖五年</p>


<h4>文集卷一029-2</h4>
<p>伏以　賜第大廷　天寵獨先於多士頒經中秘聖<br>學妙契於斯文義重表章道存方冊入懷袖而生輝<br>示缙紳而動色臣某頓首上言六經皆載道之書莫<br>辨乎禮三聖有傳心之法允執其中訓嚴理欲之兩<br>塗志通先后而一揆自仲尼没而微言幾絶暨子思<br>出而正學復明究極天人發揮德業開関啟鑰慮逺<br>憂深附禮記而為經掲中庸以立號幸撥秦灰之餘<br>燼尚存漢疏之殘篇在聖賢語焉而己詳顧世儒習<br>之而不察誠明要旨與王制月令而兼收性命真傳<br>雜内則少儀而靡考盖必學乎古乃有獲信乎待其</p>


<h4>文集卷一030-1</h4>
<p>人而後行者也恭惟─<br>皇帝陛下自誠而明　脩道為敎善繼懋周王之孝好<br>問廣虞帝之公惟議禮兼得乎考文故博學肆厪於<br>明辨恭儉莊敬而不煩文理宻察而有别廼於載籍<br>之中獨究精微之藴適臚傳於　清禁遂　寵錫於<br>鴻篇盖觀一書之會通其德至矣而析衆言之淆亂<br>惟聖能之臣某發迹草萊玩心章句知脩身之以道<br>慚事君而未能魚躍而鳶飛乆荷明時之樂育天覆<br>而地載仰私帝德之栽培既膺甲榜之榮旋獲瑶編<br>之賜喜逾宣子已如入魯而觀書德忝仲尼不必適</p>


<h4>文集卷一030-2</h4>
<p>周而學禮臣敢不誠身獲上得善服膺素富貴而行<br>成已不遺於成物恐須臾之離庸行必顧其庸言益<br>懷戒懼之啚少助經綸之業伏願　建三重以王天<br>下　脩九經而先國家致中致和俾天地位而萬物<br>育小德大德如日月明而四時行　福兼祿位名壽之全　治極博厚高明之乆<br>擬進重書八廟寳訓實録表<br>伏以史嚴載筆　聖謨聿備於貽孫事重考文　王<br>心允篤於法　祖萬年之典有成　一人之孝斯在<br>歡騰中外志協幽明臣等誠歡誠忭頓首頓首　上</p>


<h4>文集卷一031-1</h4>
<p>人而後行者也恭惟<br>皇帝陛下自誠而明　脩道為敎善繼懋周王之孝好<br>問廣虞帝之公惟議禮兼得乎考文故博學肆厪於<br>明辨恭儉莊敬而不煩文理宻察而有别廼於載籍<br>之中獨究精微之藴適臚傳於　清禁遂　寵錫於<br>鴻篇盖觀一書之會通其德至矣而析衆言之淆亂<br>惟聖能之臣某發迹草萊玩心章句知脩身之以道<br>慚事君而未能魚躍而鳶飛乆荷明時之樂育天覆<br>而地載仰私帝德之栽培既膺甲榜之榮旋獲瑶編<br>之賜喜逾宣子已如入魯而觀書德忝仲尼不必適</p>


<h4>文集卷一031-2</h4>
<p>餘益隆繼述之念宸衷獨契　祖德是彛乃出金匱<br>之縹緗復給　上方之筆札繕書簡於多士經理專<br>於大臣俾集舘閣之英各肆校讐之力　寳訓燦然<br>而若一　實録昭如而更新錦帙牙籖煥動日星之<br>耀琅函金簡昭回龍鳳之文乃知易象春秋未足誇<br>於東魯將使河啚大訓頓失寳於西周盖百十六年<br>之書於兹備矣而億千萬世之史莫能尚焉臣等學<br>未知方尚懷疑於盤燭才非通古敢正謬於竹書聊<br>竭愚資仰酬　成命伏願以兹為鑑因是得師法虞<br>舜之重華體武王之纉緒盛德大業篤成烈於前人</p>


<h4>文集卷一032-1</h4>
<p>高山景行率舊章於乃　祖鴻圖保有於一統燕翼<br>永貽於萬年臣等云云<br>擬　皇史峸成儒臣賀表<br>伏以　瑶編赫奕　八朝之成典載新石室閟嚴<br>一代之藏書始備　明聖允宜於述作　制度兼得<br>於考文逺邇均歡古今僅見臣等誠歡誠忭稽首頓<br>首竊惟國必有史爰分左右之官史必有蔵用昭悠<br>逺之則緘諸金匱煥日月以同光副在京師與山川<br>而並乆周惟外府漢則殿中東京亦聚於蘭臺李唐<br>類收於四庫玆徃制可尋於歴代而宏規未備於</p>


<h4>文集卷一032-2</h4>
<p>聖朝恭惟　皇帝陛下　憲天聰明法　祖典則<br>郊　廟之式稽古不違耕桑之儀于今獨舉　仁孝<br>流通而　帝　親饗禮樂明備而天地官顧惟　實<br>録編年誠一代之信史　寳訓記要尤　烈聖之神<br>謨纂述既有先後之殊字文不無工拙之異更加繕<br>録復肆校讐出東觀之舊蔵集西崑之多士經理甫<br>勤於元輔營建已命於司空乃發名山之材一倣石<br>室之制礱斵殚公輸之技雕鏤呈匠石之能非土非<br>木亘厚地以盤基以奐以輪揜列星而争耀瑶堦珉<br>宇虹霓恍起於梁楣墄柱瓊榱龍鳳飛翔於戶牖匪</p>


<h4>文集卷一033-1</h4>
<p>直光前之舉實惟裕后之圖臣等猥以草茅濫班侍<br>從多書既忝於柱史敘事尤劣於馬遷忽此遭逢奚<br>勝快覩伏願　祖功宗徳克培啟佑之休聖子神孫<br>益展繼承之孝斯干兆熊羆之吉仰耀前星瞻洛頌<br>邦家之長永安磐石臣無任瞻　天仰　聖欣躍屏<br>營之至謹奉　表稱　賀以　聞<br>擬　皇上於重華殿等各置經書備覽　賜輔<br>臣詩　謝表<br>伏以　宸居清暇乾行妙　帝學之純　聖藻昭垂<br>晉錫仰　王言之大肆日隆於　盛德實天縱夫多</p>


<h4>文集卷一033-2</h4>
<p>能拭目生輝銘心佩寵臣某誠歡誠忭稽首頓首竊<br>惟羲元以不息資始虞歌以惟時永言見乎辭者聖<br>人之情異於人者明君之學禹功九敘懋著修和説<br>命三篇允懐終始降觀後世殊愧前聞觀逰侈而學<br>術荒鮮知開卷之有益詞華繁而雅頌息遂令刪後<br>以無詩石渠之六藝粗陳詠歌盖闕栢梁之七言雖<br>麗經典奚關斯惟志道游藝之難兼抑亦明聖述作<br>之有待恭惟　皇帝陛下　虛明燭物平蕩養心克<br>己邁顔揚人法舜德已徴於晬盎志尤切於就將兹<br>炎暑之方殷益蔵修而靡怠萬幾多暇時　禁殿以</p>


<h4>文集卷一034-1</h4>
<p>來游一息弗存懼靈臺之失養顧外史所掌司存隔<br>越於　南宫而中秘有蔵道里逶遲於　西苑爰徴<br>簡籍分置宫牆庶禆緝熈之功實資取閲之便縹嚢<br>金笥群玉錯陳紫殿朱扄九流具在當　翠華之順<br>動即丹府之含光惟戶牖之銘方兹褊矣雖造次之<br>頃必於是焉既隨地以得師復因詩以言志掞　龍<br>章之藻麗裁　鳳律之舂容句各五言篇幾廿韻日<br>星炳煥匪誇郁郁之文金玉溫純允見存存之性信<br>乎薰風雅咏並虞帝而垂芳炎熱短章陋唐宗而靡<br>述者也臣某遭逢有幸賡載無能目眩珠璣顧名言</p>


<h4>文集卷一034-2</h4>
<p>而莫罄珍逾珪□斯傳世以為榮墳典索丘之書能<br>讀素慚於倚相梧桐鳳凰之什矢音遐想於召康伏<br>願　學必求心事皆盡實觀古法　祖駿聲獨出於<br>帝皇德就業昌鴻烈上追於賢聖一統而建極受此<br>丕丕之基萬年以保民永作　明明之后臣無任瞻<br>天仰　聖欣躍感戴之至謹奉　表稱　謝以　聞<br><br>嘉靖十七年　月　　日嗣天子臣御名誠惶誠恐<br>稽首頓首　上言　太極分兩儀無名為始　乾元<br>資萬物　大徳曰生日月星辰仰　光華於千古風</p>


<h4>文集卷一035-1</h4>
<p>霆雨露運　神道於　九重斯百王所同尊實一代<br>之崇典頃因　圜丘報本之祭益廣　明堂宗祀之<br>儀惟昭事之誠逺稽諸聖而　尊稱之建宜酌于今<br>兹敬改上曰　皇天上帝薦之　寳冊用協禮文欽<br>鴻號之維新百神咸若儼　玄居之如在萬世孔安<br>得一以清永綏降格惟　天為大莫罄名言有土有<br>民　成命夙膺於　靈眷我將我享寅威徼錫於休<br>徴臣無任瞻荷感戴之至　謹奉　表以　聞<br>又<br>嘉靖十七年　月　　日嗣天子臣御名稽首百拜</p>


<h4>文集卷一035-2</h4>
<p>上言伏以　圜丘之祭大報本以事　天明堂之儀<br>嚴宗祀以饗　帝綜百王之彛憲成一代之崇規對<br>越無形駿奔有　主誠通陟降諒黍稷之非馨道契<br>幽明冀祝史之無愧臣承祧主鬯甫及於百七十年<br>之時制度考文爰采於三五六經之籍仰惟名號未<br>協禮文敬定尊稱恭陳瑞冊伏惟　皇天上帝神道<br>無為先三才而立極乾行至健鼓萬物以流形明明<br>溥照臨之仁蕩蕩垂悠久之化由　大徳是以不徳<br>惟可名則非常名祗奉精禋聿脩昭事萬邦咸若欽<br>嘉號之維新億載孔安凛宸居之如在伏願　尊親</p>


<h4>文集卷一036-1</h4>
<p>允格至和常溢於兩間孫子攸宜　明命永綿於百<br>世臣無任瞻荷感戴之至謹奉　表以　聞臣稽首<br>百拜謹言<br>擬　駕幸無逸殿命輔臣進講　御豳風亭賜<br>從官以上宴謝表<br>伏以義存鼎建　宸遊踵接於　明時道洽泰交<br>天寵洊承於永日歡騰朝野光溢缙紳臣某等誠歡<br>誠忭稽首頓首竊惟君父之視臣子辟如一身手足<br>之與腹心原無二用昌言拜而資啟沃之益大烹養<br>而通上下之情故臯陶賡歌於惟幾之時而召奭矢</p>


<h4>文集卷一036-2</h4>
<p>音於來游之日鹿苹致饗魚藻交歡自能保至治於<br>無虞抑以昭太平之有象慨正雅之音既息而朝廷<br>之分愈嚴宣室之問鬼神何禆聖學前殿之行綿蕞<br>僅戢臣驕未央貽信讖之誅曲江挾盡言之恨延和<br>夏講尚爭坐立之儀内苑春逰祗事花魚之樂寥寥<br>古昔卓卓今兹信惟<br>明聖之朝乃見地天之會兹盖伏遇<br>皇帝陛下<br>乾健統天<br>震明御極覃</p>


<h4>文集卷一037-1</h4>
<p>孝思於明倫之典邃<br>聖學於敬一之箴禮舉耕蚕復千年之曠典祀分<br>丘澤決數代之疑文制既定於衣冠<br>情尤鍾於稼穡思昔周公之教成王莫若豳風之與<br>無逸詩書俻紀式存經世之規亭殿肇興懋著命名<br>之義頃因<br>穆清之暇爰通<br>張弛之宜玉輅時來肅千官於群從<br>翠華順動釋一日之<br>萬幾顧惟泮奐之游彌見</p>


<h4>文集卷一037-2</h4>
<p>緝熈之學始<br>命講於殿上俯及輔臣繼<br>賜宴於亭中溥同列辟<br>日新盛徳與天地而同流湛露洪恩慶<br>君臣之相悦逺陋徴招之作遐追鎬飲之歡臣等學<br>本面牆官叨從輦乏嘉猷之入告抱素食之深慚職<br>歉交修奚以補仲山之衮志同將順尚期調傅說之<br>羮伏願<br>存無逸乃逸之心　厲雖休勿休之志不遑暇食恒<br>知小人之依能受盡言聿思元聖之訓惟</p>


<h4>文集卷一038-1</h4>
<p>明明后保民以至于萬年受丕丕基<br>建極會歸於一統臣等無任忻天荷<br>聖感激屏營之至謹奉　表称謝以聞<br>　　殿試策一道<br>皇帝制曰朕思首自三代以來迄於宋終中間雖歴<br>世有久近而其君之歴年亦有長短要之皆自其<br>為君者何如耳但傳云惟周之歴世最多國祚恒<br>久然周之所以享祚乆本於文武之所積累亦後<br>之繼承者能保持之耳上至夏商垂及唐宋亦若<br>是焉皆基之於先王徳澤洽於民心亦繼之以嗣</p>


<h4>文集卷一038-2</h4>
<p>王能盡持盈慎滿之道者也洪惟朕　皇祖高皇<br>帝代　天復世重肇中華建振古無比之功徳朕<br>太宗繼述于草創之初　列聖遵承于大定之後<br>百有六十餘載傳之于今朕以宗支方在沖昧之<br>年入承　祖位幼弱不才多招災害於民兹来思<br>祖宗創造萬艱惕然悚懼朕欲長保洪業于無窮<br>有隆弗替永　宗社萬禩之固保國家千世之傳<br>民得以遂生物得以適所如上之良法要道朕心<br>慕之思之不知何以得此故進爾多士于堂爾等<br>藴持既久王業素閑於懷可罄所知以告朕将親</p>


<h4>文集卷一039-1</h4>
<p>擇而勉之欽哉臣對臣聞帝王之治天下也固以<br>善始為難而尤以保終為貴能保其終則其基之<br>而為聖學藴之而為天徳推之而為王道莫不盡<br>善盡美可乆可大而所以保業之固享祚之長者<br>皆於此乎在不能保其終則其學荒而弗緝徳隳<br>而弗弘道弛而弗振而一時之治亦且於是乎衰<br>矣而况於千萬年之乆乎故曰慎厥終惟其始又<br>曰慎厥初惟厥終帝王治天下之要臣竊以為無<br>出於此者矣夫國之将興也自以為不足其亡也<br>若有餘臣以草茅書生濫與計偕仰承</p>


<h4>文集卷一039-2</h4>
<p>明問雖不足以測天地之高深然反覆<br>聖制惟惓惓於三代以來歴世之乆近年之長短而<br>有及於<br>祖宗之肇創<br>列聖之遵承求所以永<br>宗社萬禩之固保家國千世之傳民得以遂生物得<br>以適所臣有以知<br>陛下之心盖競競焉若不足而太平之基萬世之治<br>皆可以逆決於此矣其敢無辭以復乎恭惟<br>陛下以明聖之資撫盈成之運</p>


<h4>文集卷一040-1</h4>
<p>踐祚以來盛徳大業與日俱新志定而事成道洽而<br>政治群生和萬物遂斯世斯民皆熈然於和氣薰<br>蒸之中徳化洋溢之内此固董子所謂正心以正<br>朝廷正朝廷以正百官正百官以正萬民而逺近<br>莫敢不一於正公孫弘所謂心和則氣和氣和則<br>形和形和則聲和而天地之和應者也臣雖欲有<br>言亦純乎無以議為矣所以反覆究思以為<br>陛下萬分有一之助者無亦曰保終而已誠以自三<br>代以迄于宋中間歴世之乆近歴年之長短雖雜<br>然不齊然未有不以能保其終而乆而長以不能</p>


<h4>文集卷一040-2</h4>
<p>保其終而近而短者也自一代而言則厥后之克艱<br>降而為暴徳之罔後而湯以之興耿命之丕釐降<br>而為元良之剥喪而武以之興自一君而言則嚴<br>恭寅畏殷中宗所以享國之長也自時厥后立王<br>則生生則逸而罔或克壽矣<br>陛下所謂自其為君者何如臣則曰視其君之能保<br>終與否而已其在於周則文武之所積累後之所<br>以保持皆未有不保其終者其所以卜世三十卜<br>年七百而卒過其歴者豈偶然之故哉上至夏商<br>垂及唐宋夫亦若是而已其在於我</p>


<h4>文集卷一041-1</h4>
<p>國家則<br>高皇之創業以能保終而創之也<br>太宗之繼述以能保終而繼述之也<br>列聖之遵承以能保終而遵承之也<br>陛下誠念<br>祖宗創造之艱而欲求夫良法要道以永<br>宗社以保家國使民得遂生物得適所臣竊以為亦<br>無出於保終而已雖然謹終于始<br>陛下既善其始矣仲舒强勉之言可毋陳也魏徴十<br>漸之屏可無列也而臣區區之情猶不能無言者</p>


<h4>文集卷一041-2</h4>
<p>亦憂治世而危明主之意而已夫今日之務有關<br>於<br>陛下之保終者臣雖不能俻言之竊以為其大者有<br>四四者何也一曰盡下臣聞人君盡下則聦明開<br>故古之帝王雖徳之至治之極而猶有進善之旌<br>有誹謗之木有昌言之拜有多聞之求凡以道之<br>使言而兢兢焉日求其所未及也夫是以下無匿<br>情而上無遺聽臣無隠忠而君無蔽明盖有賞之<br>而使言者傳曰興王賞諫臣是也有罰其不言者<br>書曰臣下不匡其刑墨是也</p>


<h4>文集卷一042-1</h4>
<p>陛下即位以來未聞賞一諫臣而以言受罪者屢矣<br>陛下設諫争之職置輔弼之臣皆将使為立仗馬與<br>不然而何一鳴輒斥去也若是者其可以保終乎<br>此臣所以望<br>陛下之優直也公卿大臣皆<br>陛下之所托重而恃力者固不止於四三人而已也<br>而<br>陛下之所及咨議者獨惟四三大臣而頃刻之<br>召對倉卒之敷陳又未必盡其所當言與其所欲言<br>也文學侍從之臣本以論説古今興衰之大要非</p>


<h4>文集卷一042-2</h4>
<p>以俻數講論而已也而其所及陳於<br>陛下之前者不過<br>經筵之講章而講章之所及又多陳善之詞而不皆<br>責難之語論於古者詳而及於今者畧得無猶有<br>所憚而未盡乎臣願<br>陛下廣覽兼聽使凡公卿大臣以及於文學侍從皆<br>得從容以獻其説或如司馬光之請毎日輪一員<br>直資善堂夜則宿于崇文院以俻非時宣召可也<br>逺方之賤吏閭里之小民雖甚微細不足以煩<br>陛下之念然其情之休戚固國勢安危之所係而亦</p>


<h4>文集卷一043-1</h4>
<p>享國乆近之所關也臣願<br>陛下開其自進之途使皆得以陳其欲言之情可乎<br>凡此皆臣所謂盡下之說也二曰省費臣聞聖王<br>不盡民之力不盡民之財故古者人君之養財也<br>修之以六府厚之以八政而經之以九式無浮費<br>也其養力也用民不過三日起役無過一人而又<br>使之任老者之事食壮者之食無竭作也夫是以<br>財力紓而百姓給百姓給而儲積富儲積富而國<br>家安卒有水旱凶荒盗賊之患而皆待之有餘矣<br>今者</p>


<h4>文集卷一043-2</h4>
<p>陛下土木之功日以益盛<br>闕廷之外斤鑿相聞畿甸之間輪蹄交錯臣亦知<br>陛下凡所經營類由軌物而非以供耳目之娱然天<br>下不可戸曉大抵君子信之而小人惑焉誠以朝<br>廷之一金田野之百金也内帑之百金民間之萬<br>金也<br>陛下費以百金而民以萬金供之至於萬金則又可<br>知矣且其所自來皆鬻妻僦産之需梏拲鞭扑之<br>餘也用之益多索之益急民安得而不窮則亦安<br>得而不惑至於賦漕不給又不免出内府以繼之</p>


<h4>文集卷一044-1</h4>
<p>而三年九年之蓄益耗至是則雖君子亦不能無<br>惑焉矣若是者其以為保終之道乎<br>陛下欲民得以遂生物得以適所則此固其所當先<br>慮者矣三曰正俗臣聞治天下以正風俗得賢才<br>為本盖上行下效謂之風衆心安定謂之俗此世<br>道所由以盛衰而實治道所由以升降也<br>陛下履中居正躬自勉以厚天下而風俗猶有未盡<br>善者盖有怙侈滅義驕淫矜夸如書稱殷士者矣<br>有車馬衣裘宫室競飾和五味雜五色調五聲以<br>觀欲於天下如嚴安之言於武帝者矣有財多而</p>


<h4>文集卷一044-2</h4>
<p>光榮史書而仕宦勇猛而臨官如貢禹之所論者<br>矣有交親戚倚貴勢走高門邀大車巧笑而偽言<br>卑陬而姁愉偷一旦之容以售其忮如栁宗元之<br>所譏者矣凡此皆古之所謂敝俗而今皆有之<br>陛下左右之臣計亦有以上聞者曾是不正則日以<br>益敝而所以為<br>陛下治道之累者盖不淺矣若是者其可以保終乎<br>臣竊以為正俗之道莫大於紀綱莫重於教化莫<br>急於得人司馬光曰願先定紀綱以還淳美之俗<br>言風俗則係於紀綱也胡寅曰朝廷有教化則士</p>


<h4>文集卷一045-1</h4>
<p>人有廉耻士人有廉耻則天下有風俗言風俗之<br>係於教化也董仲舒曰移風易俗使天下囬心而<br>向道類非俗吏之所能為則風俗之係於良吏又<br>可見矣<br>陛下有意於正俗其将於三者而留意乎四曰經武<br>臣聞兵貴精而不貴多多而不精則徒耗廪給而<br>無益於緩急之用今者兵非不多而常有微弱不<br>振之患者何與謂之兵而不知戰也給漕輓者兵<br>也服工役者兵也占於将校之役使者兵也嬴老<br>而坐食者兵也此孫洙所謂離為六七者也且縁</p>


<h4>文集卷一045-2</h4>
<p>邉之卒多强壮蠭悍而<br>京師之兵反微弱不振則於古人所謂居重馭輕之<br>意無乃失乎臣嘗竊求其故由於汰擇之無法簡<br>教之無實而已所謂汰擇之法者何也兵之老弱<br>者固多而强壮者計亦居其三四誠能擇其强壮<br>者以時教之而老弱者則姑廩之而使給夫雜役<br>既不濫耗夫强壮之力而簡教亦不虛廢於老弱<br>之徒兵其有不精乎所謂簡教之實者何也臣聞<br>周官司馬之掌政也寓兵于農既使家各推其壮<br>者以為兵然必中春教振旅中夏教茇舍中秋教</p>


<h4>文集卷一046-1</h4>
<p>大閱凡旗物號名鐘鼓鐲鐃之節莫不習之有素<br>若關節脉絡相通為一而又中春振旅王執路鼓<br>中秋治兵王載太常盖一歳四時之教而天子再<br>臨焉非如今之所謂操者止以崇虚名應故事而<br>已也如是而兵有不精乎此臣所以有經武之說<br>也雖<br>陛下所以保終之道不止於此四者然因是四者而<br>求之庶幾有得於萬分之一而臣區區之私憂過<br>計亦可以少自釋矣雖然臣所論者政也保國之<br>末而享治之流也</p>


<h4>文集卷一046-2</h4>
<p>陛下無亦於其本源而求之乎何謂本曰禮是已何<br>謂源曰仁是已禮以為本仁以為源此三代所以<br>享國長乆之道而我<br>祖宗之所以立國<br>列聖之所以守成皆未嘗有出於此况夫由是而盡<br>下則仁足以容其直而禮足以感其誠也由是而<br>省費則仁不忍於竭民禮不靡於非制也由是而<br>正俗則一人仁而天下興仁也一人讓而天下興<br>讓也由是而經武則仁不至於殃民禮不違於軍<br>政也而天下之事皆可於是乎推矣而何有於保</p>


<h4>文集卷一047-1</h4>
<p>終乎而何<br>宗社之弗永家國之弗保乎而何民有不遂其生物<br>有不適其所者乎臣愚草野之人不知忌諱惟<br>陛下恕其狂而終覽之幸甚臣謹對</p>


<h4>文集卷一047-2</h4>
<p>鄉會試策十道　　甲午乙未<br>有建天下之本有運天下之資何謂建天下之本功<br>徳之盛可以經緯天地而成大有為之志者是也何<br>謂運天下之資形勢之張可以宅中啚大而樹大有<br>為之基者是也本之以功徳而復資之以形勢則動<br>無不克事無不濟以之創業而可以垂億萬年無疆<br>之統以之守成而可以保億萬年無疆之祚矣此愚<br>於　聖祖之基迹　太宗之定鼎所以不區區於建<br>康燕山之形勢而必有以求其本也請終言之今之<br>建康即古之建康也古之國於此者若晋若宋齊梁</p>


<h4>文集卷一048-1</h4>
<p>陳皆偏安一隅而不能由是以進取至我　聖祖始<br>自淮右渡江而基迹焉夫以鍾山龍盤石城虎踞在<br>昔孔明嘗以為帝王之宅王導嘗以為經營四方此<br>其根本而其言不騐於晋宋之朝者豈非由其無功<br>徳以承之乎今之燕山亦古之燕山也古之都於此<br>者若金若元皆非我族類而不能由是以宅中至我<br>太宗始以江淮為根本而定鼎焉夫以内而太行西<br>来重岡疊阜外而渾蔚諸州高山峻嶺在昔蘇秦嘗<br>以為天府百二之國杜牧嘗以為王不得不王伯不<br>得不伯而其言不騐於金元者豈非由其無功徳以</p>


<h4>文集卷一048-2</h4>
<p>基之乎盖失其道則形勢雖强不足以立此山河之<br>美吳起所以有在徳不在險之言也彼六朝金元非<br>即桀紂之流歟得其道則形勢雖微亦足以興豐沛<br>之間古未有興王之迹也而高祖起於泗上南陽之<br>間古亦未有興王之迹也而光武起於舂陵此天時<br>地利孟子所以有不如人和之説也若我祖宗之興<br>非即高祖光武之儔歟然自當時觀之則一出而江<br>漢清再舉而吳會平三征而閩越歸命四伐而荊湖<br>率從中原之師兵不血刃太平之績一怒而成我<br>祖宗之取天下易於反掌矣而必遲之以十六年之</p>


<h4>文集卷一049-1</h4>
<p>乆豈固出漢高下哉以創業而貽守成之基殆有不<br>容於欲速者耳既而群雄盡剪矣四夷咸賔矣内而<br>百官之正外而民志之一紀綱有常政務畢舉我<br>太宗之守天下宜亦可以無為矣而北勦强胡　六<br>飛三駕不免如漢武之經畧者豈顧不文景若哉以<br>守成而兼創業之功殆有不容於自安耳不然則雖<br>聖徳神功足以建天下於億千萬年之乆而區區殘<br>虜恐不免乗一日之間矣非　太宗驅除之又何以<br>定萬世之基哉於乎天下財賦盛於東南而金陵為<br>之會天下戎馬盛於西北而金臺為之樞用東南之</p>


<h4>文集卷一049-2</h4>
<p>財賦統西北之戎馬無敵於天下矣而我　祖宗之<br>立國則豈以之而自恃哉仁義得民盖取諸周規模<br>宏逺盖取諸漢品式備具盖取諸唐家法嚴肅盖取<br>諸宋而歴代之弊一切掃去此固　聖子神孫萬世<br>所當法也愚請誦之以為獻<br>第二問<br>人才之在天地間有可以氣運而拘者有不可以氣<br>運而拘者何則氣運之行有盛有衰而人才之生亦<br>有盛有衰必以為不出於氣運則古人以有為之才<br>而不能成有為之功者亦多矣而可以為非天乎必</p>


<h4>文集卷一050-1</h4>
<p>以為盡出於氣運則古之聖賢固未嘗有不可為之<br>時也而又可以為非人乎吾是以知不為氣運所拘<br>者非常之才也而其拘於氣運者則亦常才而已而<br>可以概論之乎　執事發策而以人才之關於氣運<br>下詢承學請得而究言之夫氣運之説何始也無乃<br>后之儒者見天下有其人而無其時者以為天實為<br>之乎非也愚嘗有所騐矣唐虞之時洪水泛濫蒸民<br>未粒其所以為天下患者不可以一二數謂之氣運<br>之盛不可也而皋夔禹稷之徒生於其時卒有以成<br>時雍風動之化者何歟商周之初承桀紂之虐其所</p>


<h4>文集卷一050-2</h4>
<p>以為生民害者不可以旦夕去謂之氣運之衰可也<br>而伊虺周召之徒生於其時卒有以致從乂迓衡之<br>治者又何歟知此則人才之盛衰其果不可以氣運<br>拘也明矣然自春秋言之則以齊之鮑叔管仲晋之<br>舅犯先軫郤克趙衰宋之華元楚之子文蒍賈秦之<br>百里奚呉之季札鄭之子産其才非不傑然也而大<br>之僅能輔其君以主夏盟次之僅足保全境内説者<br>固曰氣運之衰耳自漢唐言之則若蕭曹若丙魏若<br>房杜姚宋其才盖非管鮑諸人比也而能佐其君以<br>立一統之業以成一代之治説者固曰氣運之盛為之</p>


<h4>文集卷一051-1</h4>
<p>耳知此則人才之盛衰其又不能不以氣運拘也明<br>矣要之為氣運拘者一方之才也不為氣運拘者天<br>下之才也士君子之處世其将為一方之才乎其将<br>為天下之才乎為一方之才則管鮑諸人之在春秋<br>蕭曹諸人之在漢唐者其所為吾不屑也為天下之<br>才則皋夔禹稷之在唐虞伊虺周召之在商周者其<br>所為有取也不然則定哀之時其氣運何如也而孔<br>子且曰吾為東周齊宣之時其氣運又何如也而孟<br>子且曰王猶反手信乎非常之才終有非氣運所能<br>拘者耳而諸葛亮狄仁傑之事業又何暇為之屑屑</p>


<h4>文集卷一051-2</h4>
<p>哉<br>第三問<br>求帝王之治者不可不在於道求帝王之道者不可<br>不本於心心也者其道之會歟道也者其治之基與<br>治不本於道則疎略苟簡而不足以成可大之業道<br>不本於心則强為襲取而不足以成可乆之徳此后<br>世之治所以恒不古若而賢臣之於君每不能自己<br>其責難之誠也請因明問而復之人之言曰古之治<br>天下者純任道后之治天下者純任法又曰三代而<br>上治出於一而禮樂達於天下三代而下治出於二</p>


<h4>文集卷一052-1</h4>
<p>而禮樂為虚文信乎三代之治不復可見於后世也<br>已然吾之心即帝王之心吾之道即帝王之道舉而<br>措之亦存乎其人耳然自聖學不明不惟上之人不<br>知所以為治而下之人亦鮮有能以是而導其上者<br>在於漢吾得一董仲舒焉吾得一王吉焉仲舒之言<br>於武帝曰願陛下設誠於内而致行之則三王何異<br>然觀其所謂正心以正朝廷百官與夫勉强行道勉<br>强學問之言則其致行之實固在是矣吉之言於宣<br>帝思建萬世之長策舉明主於三代之隆然觀其所<br>謂朝廷不正難以言治左右不正難以化逺與夫獨</p>


<h4>文集卷一052-2</h4>
<p>行於深宫之言則其長策之建固在是矣其在於宋<br>吾得一程伯子焉吾得一邵康節焉伯子勸神宗行<br>王道期致治如三代之隆然觀其所謂稽古正學明<br>善惡之歸辨忠邪之分則其致治之説不可知耶康<br>節作皇極經世曰苟有命世之人則雖民如夷狄三<br>變而帝道可舉然觀其以易書詩春秋皇帝王伯盡<br>聖賢之事業則其所謂帝道者不又可知耶惜武帝<br>有嘉唐虞樂商周之志而不免肆情於窮黷宣帝謂<br>漢家自有制度而不免溺意於刑名神宗可與有為<br>而卒惑於安石以致新法紛紜此董生之言所以見</p>


<h4>文集卷一053-1</h4>
<p>廢於漢而程邵之説所以不行於宋也與然而致君<br>當道卒未能如四子之純粹而簡切者焉方今　皇<br>明在上興道致治有能得其説而存之則因心以求<br>道因道以求治将必有在而徳可乆業可大帝王之<br>治可復見於今日矣若夫條晁董之疏以法弱翁之<br>忠校宣公之奏以繼子瞻之志者則執事責也愚何<br>知焉<br>第四問<br>師道立而後可以明天下之正學君道立而後可以<br>抑天下之異端盖正道之行也有本異端之興也有</p>


<h4>文集卷一053-2</h4>
<p>源使師道不立則本之不務而其所以為學者不過<br>口耳之末而已其何以明天下之正學乎使君道不<br>立則源之弗塞而其所以致辨者亦不過辭説之煩<br>而已又何以抑天下之異端乎夫自周禮以鄉三物<br>教萬民而賔興之其待士之學正矣今則特以經義<br>取士而支離於章句文詞之末經術其何由明乎自<br>漢以来如董子之學春秋知正朝廷以正百官之理<br>似矣而張禹以論語為帝師乃不能止外戚之强豈<br>於事君以忠之義有未思耶京房之學易知帝王以<br>功舉賢之法似矣而李固以鉅儒位台輔乃不能正</p>


<h4>文集卷一054-1</h4>
<p>清河之位豈於春秋提綱之法有未講耶然究而言<br>之則董子正而或失之迂京房知道而未見道其於<br>所謂正學者盖均有未明也王制執左道亂民者有<br>禁其衛道之意嚴矣今之佛老正所謂左道而乃蔓<br>延於天下以惑世誣民異端其何由息乎自漢以来<br>如文帝以黄老致清浄之治似矣而宋徽宗身稱道<br>君以釀成靖康之亂何其惑之深歟晋簡文以知禪<br>宗明死生之説似矣而梁武帝捨身事佛以自取臺<br>城之禍何其愚之甚歟然究而言之則清浄之説失<br>之荒死生之説近於妄於吾所謂異端者未之能絶</p>


<h4>文集卷一054-2</h4>
<p>也欲明正學謂不由於師道之立乎欲抑異端謂不<br>由於君道之立乎誠使其嚴學校之教而不為虚文<br>重選試之法而務求實用如周子所謂志伊尹之所<br>志學顔子之所學如吕與叔所謂立士規以養徳厲<br>行更學制以量才進藝則庶幾抱經義者兼徳行而<br>才皆体用之實矣誠使其察妄誕之奸而使不得售<br>禁鬻度之令而使日益耗如韓子所謂人其人火其<br>居明先王之道以道之如歐陽子所謂仁義之説勝<br>則楊墨之學廢則庶幾執左道者皆知禁絶而無崇<br>信之非矣否則本之不端末流之弊其何所止極哉</p>


<h4>文集卷一055-1</h4>
<p>第五問<br>治乆者不能無因循之弊為治者不可無變通之宜<br>夫立法之初本無不善而行之滋乆則其弊有不能<br>免者使無以變而通之則法日益弊而天下之事日<br>益壊矣而何以善其後哉請因執事所舉屯田塩法<br>二事而直論之夫屯田之法我　祖宗所以足食足<br>兵而為國家計者利甚大也而今則日益壊矣始也<br>有衛必有田今或衛遷而田存始也有田必有屯今<br>或田在而屯管亾将校管屯因行漁獵之計監司點<br>屯徒飾簿暦之文執事所謂名存實亾者不其然乎</p>


<h4>文集卷一055-2</h4>
<p>塩法之行亦我　祖宗所以酌古凖今以為邊儲計<br>者利甚博也而今亦日以壊矣存積之塩既不充於<br>所支常股之塩又不足於所出商賈之徼利者急於<br>取盈而鹺徒之私販者横於村落執事所謂利乆弊<br>滋者不其然乎伊欲變而通之則亦非有他道也盖<br>屯田之實雖亾而其名猶在其亦因名以責實而已<br>無己則如元學士虞集之法欲以海濱之地盡以為<br>田有能以百夫耕者則與以百夫之地能以萬夫耕<br>者則與以萬夫之地而授之以世官焉是亦一説也<br>塩法之弊雖滋而其利未盡失在於去弊以存利而</p>


<h4>文集卷一056-1</h4>
<p>已無己則如我　朝大學士丘濬之説使中納之商<br>易粟以銀然必先行宋人轉般之法以通前日之商<br>繼行漢人官給牢盆之法以待后日之商而次第之<br>畢舉焉此亦一説也然而其要則莫先於得人焉誠<br>使屯田得人則如棗祗屯許下而兵俻足於魏韓重<br>華田代北而轉輸省於唐者可致也塩法得人則如<br>管仲在齊以魚塩而富國劉晏在唐以塩利而佐用<br>者可致也故曰有治人無治法奚獨二事為然哉<br>執事進而教之幸甚<br>第一問　　　　乙未科</p>


<h4>文集卷一056-2</h4>
<p>有敬天之心有事天之道敬天之心存則有以致感<br>格之機而天無不孚事天之道盡則有以修時憲之<br>實而天無不若故敬天非難而事天為難事天非難<br>而得事之之道為難此古昔聖王所以日兢兢焉察<br>於天人之交求諸君臣之際而罔敢有逸志焉者凡<br>以盡吾事天之實而已而豈敢飾虚文崇常典以愚<br>天下之耳目哉知乎此則我　太祖髙皇帝與　皇<br>上之所以勑天敬畏者可得而言矣如　聖政記所<br>載愚生雖不能仰窺其萬一然觀當時宋濓之序首<br>以郊廟百神之祀禮文咸秩而祀事舉者為言要未</p>


<h4>文集卷一057-1</h4>
<p>可謂之不知本也繼是而大本之正也大分之昭也<br>軍政之肅也民志之定也風俗之新也凡此皆所以<br>為事天之實而其尤可徴者如盛夏不雨則席藳露<br>坐一星失次則驚惕不寐以至如　觀心有亭衍義<br>有廡精誠有録洪範有圖其所以内存敬天之心而<br>外修事天之實者盖與堯之欽若舜之時幾禹之謹<br>戒文之昭事同一揆矣豈徒以之託諸空言戒諭臣<br>下以為虚文常典而已哉惟我　皇上明聖憲天勵<br>精化理國家将興必有禎祥是以大之而黄河清甘<br>露降小之而卉木之瑞鳥獸之祥凡諸福之物莫不</p>


<h4>文集卷一057-2</h4>
<p>畢至所以衍億萬載無疆之慶者於是乎在矣夫何<br>往者忽有星象之異則亦安知非天心之仁愛耶而<br>我　皇上方且躬御宸翰凛數百言勑諭臣工同加<br>戒慎是又有以黙契我　太祖之心於千載之上而<br>敬天之心事天之道無乎不至矣然天無私怒證不<br>虚生則夫感格之機時憲之實又烏可忽之而不講<br>耶易曰觀乎天文以察時變詩曰敬天之怒無敢戯<br>豫盖星文之盈縮無常而人事之招徠不一試以其<br>略求之則古有以小人而致之者矣如共驩居朝則<br>五辰未撫管蔡在列則保章星動此一說也而今有</p>


<h4>文集卷一058-1</h4>
<p>之乎古有以夷狄而致之者矣如淵聦肆逆則隕星<br>為肉遵鑒相屠則歳星襲月此亦一説也而今有之<br>乎古亦有以政失而致之者矣而今亦無之也則長<br>星竟天豈元朔滲濾之朝所宜有孛宿歴氐豈貞觀<br>既效之日所宜聞乎古亦有以主慝而致之者矣而<br>今亦無之也則星隕而雨豈宜紀於宣尼之筆而太<br>白經天豈宜見於傅奕之奏乎夫數者皆無焉則其<br>所以為吾感格之實者果於何而致力乎夫亦求諸<br>用人之間而已盖天象固常與君子相符而君子亦<br>常與天象相感故傅説騎箕蕭何應昴吾嘗得諸傳</p>


<h4>文集卷一058-2</h4>
<p>記攝提之位列卿鈎鈴之司出納吾嘗得之星家是<br>以君臣和而三台齊君子多而東壁著賢士進而少<br>微絢采其理然也且以郎官出宰上應列宿荀陳一<br>聚猶動徳星而况於朝廷之大百僚之廣拱北辰而<br>依帝座者乎是故朝宁之間或忠或佞一人之身乍<br>賢乍否一時之事有得有失凡此皆天心之所以為<br>喜怒而星象之所由順逆者也由是求之則百司之<br>所以欽承仰答上紓我　皇上之憂者要必有道而<br>鉤陳太微象緯咸若析木天街星宿清潤下之所以<br>欽若即上之所以時憲矣書曰同寅協恭和衷哉請</p>


<h4>文集卷一059-1</h4>
<p>頌之以為今日在位者之忠告<br>第二問<br>人君之治天下也不患其無統天下之法而患其無<br>化天下之本法者何紀綱是也所以維持聮屬乎天<br>下使其勢無不一而王道之所由行也本者何心是<br>也所以感動倡率乎天下使其情無不一而天徳之<br>所由立也故心不加則紀綱弛天徳純則王道俻舍<br>其本而區區焉求之於法抑末矣夫紀綱之説何時<br>而始乎一見於書則五子之歌也再見於詩則棫樸<br>之詠也然書之所戒則以失道而亂紀綱詩之所美</p>


<h4>文集卷一059-2</h4>
<p>則以勉勉而綱紀四方吾是以知紀綱固治亂興亾<br>之由而人君一身尤紀綱張弛之本是豈可以不加<br>之意哉惟昔唐虞三代之時不賞而勸不罸而治固<br>無所謂紀綱也然其所以形諸風聲軌物之間達諸<br>上下貴賤大小之際施諸會朝表著名位等級之殊<br>措諸朝廷畿甸以及乎萬民之繁四海之逺雖無紀<br>綱之名而有紀綱之實是故天子統三公三公率諸<br>侯諸侯制卿大夫卿大夫治士庶人其所以統天下<br>之法甚俻而峻徳之明仁義之由行典則之詔人紀<br>之修皇極之建其所以化天下之本甚正信乎王道</p>


<h4>文集卷一060-1</h4>
<p>之俻未有不由天徳之純也乃若後世則有可慨者<br>矣高祖之興規摸宏逺漢非無紀綱也而賈生太息<br>於文帝之朝且有指大如股脛大如腰之説矣太宗<br>之治庶幾成康唐非無紀綱也而司馬公追論於有<br>宋之世且有藩鎮阻兵士卒逐帥之譏矣宋之紀綱<br>太祖以仁厚樹之仁宗以恭儉承之亦善矣而數傳<br>之後乃有元帥畏偏禆偏禆畏将校将校畏士卒至<br>或以一夫流言道路而為之變令推恩焉此其故何<br>也無亦本之弗立而徒法有不能自行者乎中間如<br>信賞必罸身致中興宣帝嘗有意於漢矣而刑名之</p>


<h4>文集卷一060-2</h4>
<p>學甘於雜伯以是為漢家制度可乎則其紀綱亦不<br>過宣帝之紀綱而已刻意王道厲精圗治神宗嘗有<br>意於宋矣而新法之行悮於安石以是而上慕唐虞<br>可乎則其紀綱亦不過神宗之紀綱而已是二君者<br>非徒本之弗立且并與其法而失之則夫開漢亾之<br>釁而基宋遷之禍者吾其誰咎哉善乎韓子之言曰<br>善計天下者不視天下之安危而察其紀綱之理亂<br>也洪惟我　祖宗創制立法萬世可行其紀綱則俻<br>矣其所以體之心而推之天下者有其本矣而承平<br>日乆人心玩愒有司奉行容有失其初意者我　皇</p>


<h4>文集卷一061-1</h4>
<p>上以剛健中正之資而有釐正獘源之志執事以是<br>為千載一時欲諸生條其所以興革之宜補捄之術<br>而愚非其人也雖然亦嘗有得於朱子之説矣曰核<br>賢否以定上下之分明功罪以公賞罸之施斯其紀<br>綱之大者而紀綱之所以立則又在臺諫補察而無<br>所私宰執秉持而無所失而人主又以大公至正之<br>心恭已於上而照臨之如此而已知乎此則興革之<br>宜補捄之術不有可得而論乎愚生天徳王道之説<br>亦在其中矣若夫仲長統之所謂井田于謹之所謂<br>賞罸姚崇之所謂官爵杜黄裳之所謂法制要皆一</p>


<h4>文集卷一061-2</h4>
<p>偏之説而愚無取焉執事其母以為嘐嘐<br>第三問<br>聖人之道存乎經聖經之傳存乎人故經有顯晦待<br>人而傳道有絶續得經而存經所以載道也人所以<br>翼經也此其係亦甚重矣而乃區區以文之今古求<br>之其殆非吾聖人作經之意乎夫六經帝王經世之<br>典在焉孔賛之刪之定之修之其所以垂世立教者<br>卓乎不可尚已夫何火于秦稍出於漢而其文僅存<br>焉壁傳口授誠有上古中古下古之殊矣執事舉以<br>下詢不可謂無好古之志也而愚竊有説焉蓋閱字</p>


<h4>文集卷一062-1</h4>
<p>未盡偏傍固古人所不取而苦於竒字或者又議子<br>雲之艱深以不識而見譏者固無足道而人謂其頗<br>識難字介甫遂以為終身之恨愚今豈敢以是而自<br>諉哉夫亦求夫聖人所以作經之意而已噫昔倉頡<br>之制字也天粟顯晝零之瑞鬼妖動夜哭之祥是誠<br>萬世文字之祖而六經之所頼以傳者也顧其創之<br>當時則有象形會意指事轉註假借諧聲之異義踵<br>之後世則又有鳥跡蟲篆懸針薤葉鐘鼎玉柱八分<br>飛白之異文要之非求道者之所先也夷考其始制<br>之時字皆有義姑舉一二言之則如武之為武有取</p>


<h4>文集卷一062-2</h4>
<p>於止戈也乏之為乏有取於文之反正也蠱之為蠱<br>有取於三蟲食皿也亥之為亥有取於二首六身也<br>此其為意亦精矣要之非論道者之所急也何則聖<br>人因道而作經後儒因經以求道道苟存焉經可略<br>也經苟存焉文可略也則夫所謂漆書竹簡特其糟<br>粕之餘而科斗隷文特其煨燼之末耳聖經存亾之<br>機漢儒存經之功亦何與於是哉何則易以卜筮存<br>而實亾觀經解所援差之毫釐繆以千里之言今之<br>易無有也其所以存不有頼於施孟梁丘京費之力<br>乎詩自春秋作而已亾觀左氏所引翹翹車乗雖有</p>


<h4>文集卷一063-1</h4>
<p>絲麻之章今之詩無有也其所以存不有頼於齊魯<br>毛韓之功乎既脫酒誥復脱武成書非全也由伏生<br>安國相為授受而二帝三王之傳頼以不墜焉既失<br>月令復失王制禮非全也由魯淹中孔氏相為羽翼<br>而大學中庸之旨頼以有得焉麟筆既絶策書不存<br>春秋非全也由公穀左氏而二百四十二年之事頼<br>以見焉程子所以謂經不通求之傳傳不通求之經<br>也吾於是深有感於經之存亾道之絶續而姑以文<br>之今古為可略焉雖然三豕渡河非子夏莫之辨而<br>石鼓之聱牙雖昌黎猶或難之則字學亦吾人之所</p>


<h4>文集卷一063-2</h4>
<p>宜盡心者特以之而求聖經則以為可緩耳竊嘗謂<br>字之興莫善於秦而字之廢亦由於秦李斯之所作<br>君子不可以人而廢也夫何始皇以衡石程書故簿<br>書日繁字畫日趨簡便而隸興焉隸之由名固以其<br>施諸徒隸而已斯之後於漢得一蔡邕於唐得一李<br>陽氷於宋初得一徐鉉然先儒嘗謂宋之能者多於<br>唐唐之能者超於宋則知陽氷之學有冠絶今古者<br>矣方今朝廷之士草澤之民必有好陽氷之學而追<br>李斯之跡者愚以為　金匱石室之文紀徳之碑銘<br>功之器所以垂休光而照後世者不可不還古文之</p>


<h4>文集卷一064-1</h4>
<p>舊而書史之刋布簿書之記録則姑仍乎今日之習<br>以播同文之風而已彼隸書之賤吾以為不可施也<br>執事其将謂何<br>第四問<br>不明於天不足以立政不深於學不足以知天何則<br>周旋運行天之道也而其遲速進退未嘗不徵於星<br>懸象著明天之文也而其躔度次舍亦未嘗不會於<br>星此古聖人繼天立極君子之觀文察變所以必加<br>之意而不敢忽也夫星官之書其淵源逺矣自黄帝<br>使車區占星而以容成搃之此其所由始也太史公</p>


<h4>文集卷一064-2</h4>
<p>有言自初生民以來世主曷嘗不歴日月星辰及至<br>五家三代紹而明之而巫咸甘石唐昧之書出矣姑<br>以其略言之則二十八宿衆星為經水火金木土五<br>星為緯者其象之大較也中外之官常明者百二十<br>可明者二千五百微星萬千五百二十者其數之大<br>較也有主有客有犯有孛有遲有留有伏有逆有表<br>裏盈縮有含譽有昌光有格澤者其占之大較也欲<br>一一而陳之要有不可以更僕終者雖然明問不可<br>虚辱請舉其為用之大者為執事試言之可乎盖古<br>今星官之學其為書亦瑣矣而其有關於立政之大</p>


<h4>文集卷一065-1</h4>
<p>用者吾得其四焉四者何曰法其象以授時也綜其<br>運以起暦也辨其方以分土也察其變以觀灾祥也<br>何則星之見於六經者莫先於堯典所謂在璣衡以<br>齊政者其官則有羲和仲叔焉其宅則有暘谷南交<br>昧谷幽都焉而民所以遂其析周夷隩之宜者於是<br>在矣然其所以為紀者則曰日中星鳥也日永星火<br>也宵中星虚也日短星昴也堯之政要莫有先於此<br>亦莫有大於此者矣故曰法其象以授時也其在洪<br>範曰恊用五紀所謂五紀者歳日月星辰暦數是也<br>然而歳本於月月本於日日本於星辰星辰貫乎暦</p>


<h4>文集卷一065-2</h4>
<p>而暦數成焉自黄帝調暦起辛夘顓頊用乙夘虞用<br>戊午夏用丙寅殷用甲寅周用丁巳三統用庚戌四<br>分用庚辰而卒未有外星以成暦者故曰聖人作暦<br>以天地為本以四時為柄以隂陽為端而必以日星<br>為紀焉故曰綜其運以起暦也星土之書雖無可考<br>而十二國之分載諸傳記類皆可推如玄枵為齊之<br>分星而青州之星土則於禆竈之言知之星紀為越<br>之分星而揚州之星土則於史墨之言知之實沉為<br>晋之分星而益州之星土則於子産之言知之大火<br>為宋之分星而豫州之星土則於子韋之言知之以</p>


<h4>文集卷一066-1</h4>
<p>至鶉火為楚之分星則於叔向之言知之娵訾為衛<br>之分星則於申須之言知之以至燕之柝木周之鶉<br>尾秦之鶉首趙之大梁魯之降婁莫不各有属焉故<br>曰辨其方以分土也其在周禮有保章氏以掌日月<br>星辰之變動又有馮相氏掌二十八星之位以觀妖<br>祥自春秋以来迄于今其官雖已不舉而其妖祥所<br>應類有可徵春秋時歳在星紀而淫於玄枵梓慎以<br>為宋鄭必饑則言其所属禆竈以為周楚所惡則言<br>其所衝此非歳星乖次之應乎吳之伐越也說者以<br>為越得歳而吳伐之不出二十年越必有吳以歳星</p>


<h4>文集卷一066-2</h4>
<p>十二年一周存亾之徵此非歳星順次之應乎至於<br>後世尤不可以一二舉求其順次之應則有如五星<br>聚東井而高祖帝漢也四星聚牛女而晋元王吳也<br>求其乖次之應則有彗星掃東井而符堅亾秦也歳<br>星犯太白而慕容亾燕也所謂察其變以觀灾祥者<br>不又在是乎吁吾是以知星官之學不可不講而執<br>事之問不為徒發也吾是以謂不深於學不足以知<br>天而不明於天不足與立政也執事倘與進焉則巫<br>咸甘石之書錢樂葛玄之術當為執事盡之<br>第五問</p>


<h4>文集卷一067-1</h4>
<p>用於國者修於家者也能知今者通於古者也故觀<br>其談古道之謬則可知其處今事之踈而致用之未<br>周者實由其學識之未充而已愚也於是實不免焉<br>而敢以干肉食者之議乎然執事謂天下之事有言<br>之若迂而實有益於治名為無事而實有大可慮者<br>而因舉夫東南之財賦西北之戎馬下詢承學愚竊<br>以為是二者皆吾　國家之大計其言之非迂也名<br>為無事亦不可也是故不敢不陳其說焉夫天下財<br>賦莫盛於東南浙東西江廣固皆財賦之藪也自夫<br>海舟罷直沽之運常盈列淮浦之倉而至者日益積</p>


<h4>文集卷一067-2</h4>
<p>轉兌用坐食之兵列屯授分閫之寄而運者日益来<br>會通一河閘埧相次亭傳相望豈非我　太宗之貽<br>謀而恭襄之偉績哉夫何近年以来漕渠淤塞輸輓<br>煩勞至於　遣重臣以董之而功猶未著者何也得<br>無疏其流而未導其源乎天下戎馬莫盛於西北宣<br>府大同固皆戎馬之藪也且又寧夏守鎮肇於永樂<br>之初榆林控制創於正統之世長城一帶烽堠逺延<br>藩籬外障又非我　太宗驅除之功而　列聖豫防<br>之謀哉夫何近年以来卒伍干紀緣邊靡寧甚至勒<br>大兵以臨之而始就屈服者何也得無治其末而未</p>


<h4>文集卷一068-1</h4>
<p>絶其本乎伊欲財賦通於東南其説固莫先於治河<br>而今之所以治河者非昔之所以治河也盖昔之治<br>河也欲除其害而今之治河也欲興其利昔欲洩之<br>使去而今欲疏之使通誠以會通一河自淮之上下<br>以達於濟博之境其水一資於黄河今河徙而流絶<br>矣使不尋其遷徙之跡而導其北来之源則雖丁夫<br>林屯畚鍤鱗比亦隨注隨涸而不足為乆逺之計矣<br>此愚之所謂導其源者也不然則尋元人海運之故<br>道與河漕並行以為緩急之俻可乎此非愚之言也<br>丘文荘之言也伊欲戎馬寧於西北其説固莫要於</p>


<h4>文集卷一068-2</h4>
<p>俻邊而今之所以俻邊又非昔之所以俻邉也盖昔<br>之治邉也以攘外而今之治邉也以寧内昔欲拒彼<br>之来而今欲防此之往誠以大同一鎮實扼乎南北<br>之交其城一面北向昔也嘗潜出矣使不豫求鎮防<br>之計以絶其北出之路則雖甲兵在前金帛在後亦<br>屢叛屢服而終無輯寧之期矣此則河套之地亦宜<br>豫為經畧以防狄之出沒可乎此非愚之言也亦丘<br>文荘之言也若夫治河之說又有如昔人所謂築隄<br>以塞之開渠以疏之或欲作竹落而下以石或欲徙<br>民居放河入海或欲尋九河故道或欲空河流所注</p>


<h4>文集卷一069-1</h4>
<p>之地或欲穿水門以殺水勢如賈譲上中下之三策<br>賈魯疏浚塞之三法皆昔之所以治河者而今不暇<br>為執事詳之也至於治邉之説則又有所謂擇将帥<br>以統我之師撫士卒以養我之鋭修城池以慎我之<br>守積饋餉以足我之食俻器械以蓄我之威禁侵掠<br>以彰我之信如春秋所謂守在西夷朱子所謂俻在<br>朝廷者猶敢為　今日勸焉不識執事肯為轉聞於<br>當宁否<br>校刻具茨先生文集卷之一　　　　　　　戊寅嵗刻</p>


<h4>文集卷二001-2</h4>
<p>校刻具茨先生文集卷之二<br>論　　　　　　翰林院編脩王立道懋中著<br>嘉靖乙未四月十六日<br>御試文華殿<br>方今時務何為大論<br>論曰有天下者莫急於保民而已盖吾民雖微而其<br>情之休戚意之向背固國勢之所以為安危而天心<br>之所以為順逆者也是故古之帝王雖深居九重尊<br>臨萬國而保民之念未嘗一日而不存凡所以休養<br>而生息之者真猶父母之愛其子夫是以國勢安天</p>


<h4>文集卷二002-1</h4>
<p>心順而雍熈悠乆之盛於是乎在矣然則 今日之<br>大務又豈有急於保民者乎盖嘗觀之書曰亶聰明<br>作元后元后作民父母又曰惟天恵民惟辟奉天傳<br>曰天生民而立之君使司牧之勿使失性凡此皆以<br>見夫丘民之為重而以保民之道望之乎人君也自<br>昔堯知之而有如天之仁舜知之而有好生之德禹<br>知之而有利用厚生之功湯知之而有寛仁彰信之<br>道文武知之而有咸和輯寜之方此唐虞三代所以<br>享國得天而治化之盛古今以為不可及也漢唐而<br>下不足論矣然其安危廢興亦未有不由於保民與</p>


<h4>文集卷二002-2</h4>
<p>否焉者惟我　祖宗之有天下也愛民如子盖之如<br>天容之如地而民亦既各遂其生安其性相忘於堯<br>舜三王之化而不自知矣然猶於　今日時務之大<br>而以保民為言者何歟盖保民非難而得保民之道<br>為難所謂保民之道亦惟求吾民之所未便者而去<br>之耳郡守縣令民之師帥所以承流而宣化者今也<br>守宰數易才與不才皆不得乆於其任此民之未便<br>一也財者民之心聖王之所以聚人以守位者也今<br>也興作之工日以益繁而調度不繼或不能不厚取<br>之於民此民之未便二也古者天子守在四夷邊鄙</p>


<h4>文集卷二003-1</h4>
<p>不聳今既不能不恃内以防外而撫御非人縁邉之<br>卒時或倡亂逺近驚疑此民之未便三也古者居重<br>馭輕今　京師之兵微弱不振而兩直隸河南山東<br>所使上班操備者又多羸老備數而徒使之疲勞道<br>路不安其業此民之未便四也　國家漕東南之粟<br>以預儲蓄皆由於會通一河今黄河徙流漕渠乾涸<br>不獨歳計所係而往来者車輓陸運疲頓莫勝此民<br>之未便五也塩之在天地間固民生日用之所不可<br>闕者然必價平則易洩而人皆得食無積而不售者<br>矣今也商賈待日乆而支出難則不免過為取息而</p>


<h4>文集卷二003-2</h4>
<p>徒使私販滿於民間鹺徒横於村落此民之未便六<br>也馬以足兵　國家或市之於邉或養之於官或牧<br>之於民法亦善矣但牧於民者少良多駑而徒困之<br>以芻秣之費嚴之以追陪之限往往至於破産而不<br>能支此民之未便七也七弊未去而求以保民民之<br>弗保而求　今日之大務未見其可也然則當如何<br>亦曰乆守令之任以責成緩土木之功以養財慎將<br>帥之選以安邉簡更代之兵以重内審漕輓之宜以<br>裕用通塩馬之政以宜民如是則保民之道有不外<br>求而得之矣雖然皋陶曰在知人在安民又曰知人</p>


<h4>文集卷二004-1</h4>
<p>則哲能官人安民則惠夫言安民則必以知人先之<br>信乎古今之治未有不得人而能安民者也故嘗竊<br>為之説曰　今日時務之大保民要矣用賢急焉<br>閣試<br>君子務實勝<br>君子盡其在己而不計其在人故毁譽得失一無能<br>動其情焉何則行出於己名生於人在己者而我有<br>未盡是吾之責也而其在人者吾何知焉吾知免夫<br>一身之責之不暇而暇為人憂乎哉所求於人者重<br>而所以自任者輕斯亦甚為弗知務已今夫名之所</p>


<h4>文集卷二004-2</h4>
<p>由生也非輙然以是加之也有實以為之先也盖二<br>者之在天下若形聲影響然太上無名其次名與實<br>俱其次名有餘而實不足其次則實亾而名存夫實<br>亾而名存者辟之索影於無形閉其聲而求響之振<br>焉胡可得也古之君子自其窮居而達行之於天下<br>自其幼之所習而至於終身由之自其己之所以自<br>治而推之以治人此其養之非不豫而其具非不大<br>也其功非不勤而其意非不切切然也然而非有為<br>而為之也夫固以是為分内事也至於實至而名生<br>焉則其令聞嘉譽固有煇然溢乎其外而不可揜焉</p>


<h4>文集卷二005-1</h4>
<p>者矣今夫玉在山珠在淵夫固不能嘵然自號於人<br>也然而輝山媚川其光粲焉日章而人莫不以為天<br>下之至寳何哉有是藴於中則必有是華於外斯理<br>之固然也匵燕石嚢魚目而以眩諸市人曰此玉也<br>此珠也出而觀之斯未有不嗑然笑者名其可以偽<br>為哉故夫無實之名可暫而不可常其實既至則雖<br>一人不知而天下自有知之者一時不知而後世自<br>有知之者昔者孔孟之德業盖卓卓乎絶古今矣此<br>其實亦至矣然當時知其聖且賢而名之者無幾也<br>不惟不知其聖且賢而名之而且使之以齟齬窮也</p>


<h4>文集卷二005-2</h4>
<p>而孔孟曾不以是動其心且皇皇焉日亦不足也夫<br>是以其實愈修而其名愈逺後之人實不及於孔孟<br>而求名焉多見其不知量已且夫非其有而取之謂<br>之盗揜所不能而飾之謂之誣執塗之人而謂之盗且誣鮮有不銫然為之怒者誣世盗名而獨且甘心<br>焉何哉此猶竊人之財以為家其始非不侈焉羡溢<br>一日敗露則向之所蔵去者皆他人物耳尚安得而<br>有之哉故譽大者毁亦大譽小者毁亦小而卒無能<br>善其終始者病在乎無實而已夫子曰不患莫己知<br>求為可知也而孟子之告徐子亦曰聲聞過情君子</p>


<h4>文集卷二006-1</h4>
<p>恥之聖賢正憂夫好名者之失之而反之使知務耳<br>然世猶昧焉而汲汲者何也雖然譽望之高下足以<br>驗吾實徳之廢修而信向之淺深足以觀吾學術之<br>進退故君子雖不務人之知然因是以自考焉則所<br>以進乎其實者自不能已矣故夫知有實而忘其名<br>者賢人以上之事也知有名而反求諸實者賢人以<br>下之事也此其愈於暴棄不亦逺乎故曰求士於三<br>代之上惟恐其好名求士於三代之下惟恐其不好<br>名謹論<br>太上立徳</p>


<h4>文集卷二006-2</h4>
<p>論曰聖人之道法乎天也何也天者群物之宗也聖<br>人者萬民之宗也天道生成變化於穆不已若未嘗<br>有所作為於其間者然而群物宗之而卒無能出其<br>綱維主宰之中以自外於覆幬之下故曰上天之載<br>無聲無臭又曰天何言哉何則大德不德德也者天<br>之所以為載也聲臭無之而何功與言之足云哉聖<br>人法之故其所以出乎身加乎民始於一時而及於<br>萬世者亦清明純粹廣大淵博而莫非自然之道無<br>為之體是故有無功之施有不言之教天道也觀聖<br>人者亦觀諸天而已然天之德體物而不可遺聖人</p>


<h4>文集卷二007-1</h4>
<p>之德亦體事而無不在故能以無功為功以不言為<br>言巍然首出而萬民宗之其俗咸和其治從欲不動<br>而化無為而成德之至也愚嘗觀諸堯矣巍巍乎惟<br>天為大惟堯則之蕩蕩乎民無能名焉故夫子曰大<br>哉堯之為君也當時問之外朝外朝不知問之在野<br>在野不知帝力何有作息飲食而已矣知識不事順<br>則而已矣是何也天也雖夫子亦無得而稱焉也然<br>猶曰巍乎其有成功煥乎其有文章斯非所謂無功<br>之功而不言之言也哉昔者舜問於堯曰君王何如<br>堯曰天德而出寕日月照而四時行猶雲行而雨施</p>


<h4>文集卷二007-2</h4>
<p>噫是可以觀堯之德矣夫子之所以知堯即堯之所<br>以自知者也夫何世變之日趨於下猶江河之日趨<br>於海而聖人者始有所不得已焉矣風氣之所移習<br>染之所積則其汙隆升降斯亦理數之常而帝王之<br>殊要不可謂後儒之過於區别也昔者讀書至徂征<br>之師已不能無恠於德之弗逮而至於昌言以為拜<br>苗格以為勲於乎曾謂堯之時而有是也胤征而下<br>吾滋隱矣紀法之備浩若江河而播告之脩溢於簡<br>冊斯亦章章乎可為民極也當時仰之萬世誦而傳<br>之其功其言非不昭然與德並立於天地之間然而</p>


<h4>文集卷二008-1</h4>
<p>聖人之心斯煩焉甚矣夫浸灌之澤孰與時雨爝火<br>之明孰與日月然而枯槁晦冥之時則夫所以浸灌<br>之施而爝火之用者斯誠有大不得已焉者也不然<br>則慙德之湯豈安為來世之口實而武之所以未盡<br>善者獨無樂乎文王之德之至哉吾是以知南巢牧<br>野之舉固湯武之不得已於功而降衷之誥彛倫之<br>訪又皆有不得已於言者也於乎堯舜其天也湯武<br>而下其猶人歟雖然韓昌黎有言由周公而上其事<br>行由周公而下其說長以吾夫子之聖賢於堯舜乃<br>不能少起東周之衰比功湯武而僅以其言立者何</p>


<h4>文集卷二008-2</h4>
<p>與噫殆不然矣吾夫子與太極合一與神道並行夫<br>是以道在天地而敎化無窮是夫子之德固不世之<br>德而夫子之功固不世之功彼所謂言者特其可見<br>者耳其亦猶堯之有成功文章已乎夫子曰唯天為<br>大唯堯則之吾亦曰唯天為大唯仲尼則之謹論<br>齊物論<br>人知物之為物而不知天地亦一大物天地能物我<br>我亦能物天地故以物觀物可也以物觀我可也以<br>物觀天地亦可也然則天地與我皆物也而况於物<br>乎夫惟至人為能立乎形器之外超乎法象之表不</p>


<h4>文集卷二009-1</h4>
<p>梏於耳不役於目得於神而忘其物斯其能物物也<br>天以運齊其周行之度三百六十五度古今未之前<br>却也致日以春夏致月於秋冬影長多寒短多暑明<br>之出入魄之死生為晝夜為晦朔吾未聞來歳異徃<br>歳也地莫大於水水之為物也有匯者流者旋者伏<br>者混者湍者緩者茫無涯者弱不勝芥者其流一也<br>其弗之搏激也無弗東也合天地而觀之天地又一<br>也隂陽之所為也天運神道地載神氣天地皆神故<br>能生我故能生物物與我俱得天地之神然則我又<br>與物一也物又與物一也且子聞夫堯舜之聖桀跖</p>


<h4>文集卷二009-2</h4>
<p>之惡乎夫人而能為堯舜也桀跖之不為堯舜也習<br>也顔何為而夭命也夫孰謂老彭而壽於回也周公<br>達而吾仲尼窮且厄也盖十一國無煖席焉其不得<br>開明堂制禮樂而為東周也運也惟易地則皆然原<br>憲衣弊履穿不羞於結駟曾子易衣而出而曰晋楚<br>之富吾何慊乎哉北宫子短褐有狐貉之温菽粟有<br>膏梁之味其寤也其能自信也又烏乎有智愚得失<br>也何則貧富時也是故我與人人與我一也夫惟聖<br>人能通之以神胡越之人其俗懸異或累數譯而通<br>焉然而其生同聲也其天本然也而况乎非胡越者</p>


<h4>文集卷二010-1</h4>
<p>耶惟物則亦有然者也靡草之生也其長不踰尺寸<br>其根莖不能任風其萎也不越時焉而欲以較壽於<br>冥靈其然與其未然與吾謂此亦一榮悴也而彼亦<br>一榮悴也鯤之逰於天池運以幾千里彼其視吞舟<br>之魚猶醯雞蠛蠓而况於鯢鮞哉然其自得於水也<br>一也蜩也學鳩也其不能摶扶揺而上也而奚以笑<br>鵬也非昧於小大之分也其自適亦一也是故得其<br>介者或且為龜龍或且為魚鼈得其毛者或且為麟<br>虞或且為狙猱子又獨不觀夫鷦鷯乎其雛之化也<br>為鵰桑蟲七日而成蜾贏物化無常皆天地之神也</p>


<h4>文集卷二010-2</h4>
<p>夫子曰一以貫之一者神也惟是故能盡其性亦能<br>盡人物之性聖之事也得天地之神以盡人物之性<br>盖至吾夫子而後謂之善齊物也後之未至吾夫子<br>一貫之妙而曰齊物齊物云者妄也噫妄也乆矣<br>灑掃應對是其然論<br>夫道器一致也本末一理也知乎此者斯可與語學<br>可與語學斯可與語敎矣何則形而上者謂之道形<br>而下者謂之噐道其精器其粗道其本噐其末也語<br>道而遺噐則其道也為虛無語噐而遺道則其噐也<br>為糟糠為煨燼虛無者往而不返糟糠煨燼者物而</p>


<h4>文集卷二011-1</h4>
<p>不化是故道噐相離而本末交喪以是而為學君子<br>弗由也而况於為敎乎君子弗忍也今夫太極之理<br>流行於天地之間雖無往不在然而非茫然無所歸<br>着也盖即夫形噐之粗而斯理寓矣故非道無以成<br>噐非噐無以見道自天下而言則自一物以至萬物<br>皆噐也自吾一人而言則自一事以至萬事亦皆噐<br>也而道實行乎其中矣故羽毛鱗介不可以為物之<br>細耳目鼻口不可以為形之粗而灑掃應對不可以<br>為事之末也是盖噐必有道物必有則事必有理而<br>末必有本故因人以之天即下以求上此學之方也</p>


<h4>文集卷二011-2</h4>
<p>敎之術也夫子曰下學而上達不其然乎自聖學不<br>明而異端者流始有生之謂性之說夫以生為性是<br>猶以灑掃應對為道也故先儒辭而闢之曰生非性<br>生之理是性然則灑掃應對非道也其所以然者道<br>也因其然以求其所以然道逺乎哉而世之溺於高<br>淪於静者又或離形去智為虚無寂滅之說夫離形<br>去智是舍灑掃應對而更求其所謂道語道而遺噐<br>者也其為學者之害庸有既乎嗚呼此古今之所以<br>鮮成材而道之所以不明不行也大抵中人以下多<br>流於愚不肖之不及而不能縁末以求本中人以上</p>


<h4>文集卷二012-1</h4>
<p>又幾於賢智者之過而不免於務本而遺末奚獨一<br>言偃然哉雖然吾於宋之程氏而有取焉盖昔之論<br>其學者以為盡性至命必本於孝弟窮神知化由通<br>於禮樂而其所以敎人者亦不出此則此之所論固<br>不可謂之臆説也噫是有以知道噐之一致而本末<br>之一理矣後之有志於學者請以程氏為法<br>安國家之道先戒為寳<br>論曰善治者必有以識天下之勢而預為之所天下<br>之勢其安危理亂不能卒易而其幾未嘗不先動焉<br>幾之動也若隠微幽黙不可究知而其實著於朝廷</p>


<h4>文集卷二012-2</h4>
<p>昭徹於上下之耳目其初似非智者所能逆覩而及<br>其成也雖愚者猶知憂之其原若未足以妨政敗紀<br>可指摘瑕垢而其禍常至於傾蕩潰裂不復可支持<br>收拾者是孰為之而孰任之也彼其君臣上下恬然<br>熈然誠以為治且安矣而一二有識之士獨惕然有<br>危亂之憂或昌言以明之坐循其故而不為之所以<br>馴至於不可救者以在於不先戒而已故曰安國家<br>之道先戒為寶書曰惟事事乃其有備有備無患戒<br>也在易太之上六城復于隍至否之九五則曰其亾<br>其亾繋于苞桑聖人亦知夫泰之不可常否而休之</p>


<h4>文集卷二013-1</h4>
<p>者之存乎人也使當泰之上六而以繋桑終焉則復<br>隍之虞亦可無爾矣古之君臣雖至安極治而其心<br>常兢兢焉不能安於民上是故戒之克艱懼其逸而<br>淫也戒之以朽索之馭啚怨於不見也戒之以慎終<br>惟始懼其自滿而自用也戒之以徹彼桑土懼其民<br>之侮予也夫以數君之明且聖也其民之協和也其<br>治之不疚也而猶若是云者何哉明君有未然之防<br>故幾未動而預為之所庸主反之至於勢已無可奈<br>何而猶不知所以善其後也且夫玩政靡俗有危之<br>徴無危之形財匱民離無亂之迹有亂之萌察其微</p>


<h4>文集卷二013-2</h4>
<p>消其萌危亂逺矣昔者嘗怪七國外戚之於漢夷狄<br>之於晋其始皆與相安夷然易之不數十年而社稷<br>為虚厲廟祀播遷生民無息戈之期此其幾皆有所<br>先動而莫為之所亦猶桓侯抱將死之証而至於痛<br>覺而後求治之此越人之所畏而却走也向使漢晋<br>之君能逆見其幾而戒之於孽芽微弱之時今雖以<br>安存可耳即賈生劉向之言不足施而江統之論安<br>所讐効哉故善醫不療於己病而善治不救於己亂<br>其識慮明而備先具也故曰安國家之道先戒為寶<br>吳起以對武侯起誠知言今夫千金之子欲保其家</p>


<h4>文集卷二014-1</h4>
<p>其心必常朝夕而思之兢憂祗惕逺求過舉而後能<br>庇其族姓以傳子孫况乎以一國之重天下之大顧<br>可以易而忘其戒哉故夫審德正學以逺邪也遏欲<br>慎動以順時也約已惠窮以和衆也勤志敬終以先<br>物也選賢黜佞以明任也容直廣問以盡下也經逺<br>飭紀以察變也夫如是故法立而不犯政成而不易<br>脩之朝廷而可以定百辟宜民人推之天下后世而<br>可保宗社利後嗣盖其所以憂勤祗懼無敢少自暇<br>逸焉者正所以暇逸之原而善後之術也故早辦而<br>前慮雖有外患弗能危之矣深謀而慎防雖有小人</p>


<h4>文集卷二014-2</h4>
<p>弗能亂之矣抑起之言盖得之於兵夫兵見可而知<br>難其號令賞罸趍舍進退皆預有定畫故戰勝攻克<br>而人不敢窺者戒之於先也使以怠志疑玩而忘備<br>則其軍乃可襲而虜而猶欲以戰勝克獲其不然必<br>矣嗚呼庸人狥意於目前而兵家制勝於未戰此驕<br>將之所以多僨師而佚君之所以鮮理國也善治者<br>亦審其幾而已賈生嘗有取於夷吾之言曰四維不<br>張國乃滅亾而曰使管子而愚人也則可管子而少<br>知治體則是豈可不為寒心哉予於起之言亦云<br>有文事者必有武備論</p>


<h4>文集卷二015-1</h4>
<p>治天下有二道交廢者亾偏用者亂是故聖王務兼<br>脩焉二者何也曰文也武也斯二者其為術異其為<br>用悖疑不免於舉一廢一焉者而君子又何以兩重<br>為也噫孰知文所以飾武也武所以衛文也世亦嘗<br>有舍一而言治者乎周語有之武不可黷文不可匿<br>黷武無烈匿文不昭故善治者恒蓄武而昭文焉蓄<br>武所以威也昭文所以化也威以張之化以翼之民<br>是以無逺志且無偷心焉三代之興率是道也末世<br>闇於天下之大勢於是有任刑争而忘德義者固未<br>嘗不因是以徼亂然一於文而武畧之弗競焉斯亦</p>


<h4>文集卷二015-2</h4>
<p>何以威天下而消其非望哉夫蓄以懿文德萃以除<br>戒器戒不虞師以容民畜衆是易道也傳曰天生五<br>材民並用之廢一不可誰能去兵兵也者所以威不<br>軌而昭文德也若是則文非武弗昭故曰教笞不可<br>廢於家刑罸不可捐於國征伐不可偃於天下用之<br>有巧拙行之有逆順耳必曰是為逆德為凶器而少<br>安粗治則遂耻以是出口斯其有不階厲而養戒也<br>耶今夫虎豹之在山非不蔚然文也無爪牙之利則<br>犬羊能侮之有國而不知武其諸虎豹而無爪牙者<br>耳人之侮之有不萬倍者乎昔者嘗讀周禮以成王</p>


<h4>文集卷二016-1</h4>
<p>之賢周公之聖繼文武之後盛治之朝其所經緯自<br>方位國野之大以及於社稷宗廟朝廷宫寢之規自<br>治敎禮政刑事之官以及於叅伍敦輔陪臺之役自<br>圭冕輿服之重以及於米鹽酒醯慌櫛之微莫不秩<br>然有法粲然可觀斯亦可謂文之至焉者矣而司馬<br>所掌以統六師而平邦國者亦曷嘗不備哉有九伐<br>之法有四時之敎有軍旅之式有伍兩卒旅軍師之<br>制五禮有軍六卿皆將斯亦可謂能知防矣夫是以<br>成王為令主而周公為賢相乃知文非末德由武而<br>昭武非不祥由文以濟不然則弗戢固足以自焚而</p>


<h4>文集卷二016-2</h4>
<p>忘備以啟戒要亦未可以為善守邦也夫以雍容禮<br>樂非不優於坐作進退擊刺之為矛鋋戈矢較之簠<br>簋爼豆之噐非不若爾殊也然徒煥然飾乎其外而<br>其中弛敗委懦則君子且以為能國乎哉譬之富人<br>之子襲遺業抱千金之資日夜擾擾焉思所以華其<br>居美其服御輿馬以周旋於禮儀制度之間而惡其<br>垣牆弛其扞陬適足以為盗之招耳故曰有文事者<br>必有武備此夫子之言也夾谷之會微吾夫子魯且<br>藩於齊矣又安能使之章章而歸侵疆也哉故愚嘗<br>謂有文事而有武備則以魯國用而有餘有文事而</p>


<h4>文集卷二017-1</h4>
<p>無武備則以天下用而不足謹論<br>議<br>黃鐘考議<br>夫禮樂之行於天地乆矣由天作者樂也以地制者<br>禮也立天之道曰隂與陽是故為六律以聲之自黃<br>帝迄夏商周洋洋乎紀法備矣周語曰古之神瞽考<br>中聲而量之以制度律均鐘百官軌儀紀之以三平<br>之以六成於十二天之道也六律之中黃鐘為重其<br>猶易之太極歟不以六律不能正五音不以黃鐘不<br>能成六律語樂者廢而不繇是舍太極以起易也未</p>


<h4>文集卷二017-2</h4>
<p>民心悦而天意得<br>善事天者不求諸天而求諸民不求諸民而求諸已<br>如是而已盖所謂不求諸天者非以天為不足畏也<br>所謂不求諸民者亦非以民為不足恤也民之休戚<br>天之喜怒關焉而人君一身又民之所係以為休戚<br>焉者此其幾之相通理之相感揵若影響驗若符契<br>固未有外民以求天而可以得天之意者也亦未有<br>外身以求民而可以得民之心者也善事天者亦當<br>知所務矣然世之論者類以為天若是其尊也民若<br>其卑且賤也君見子於天而民又見子於君者也若</p>


<h4>文集卷二018-1</h4>
<p>是則天之與民固邈然其不相及而人君者固天下一<br>人而已何必區區焉以卑且賤者之悦為哉噫亦弗<br>思之甚也已昔之善論天者吾聞之矣書曰天聰明<br>自我民聰明天明畏自我民明畏又曰天視聴自我<br>民視聴言乎其体之一也又曰民之所欲天必從之<br>言乎其情之通也傳曰天生民而立之君使司牧之<br>勿使失性言乎其愛之至也夫以其体之一情之通<br>愛之至若是而敢以一人肆於民上以縱其淫其為<br>弗克若天亦甚矣古之聖君雖其平居無事之時而<br>其所以恤民以盡事天之誠者亦不敢少自怠焉欽</p>


<h4>文集卷二018-2</h4>
<p>若以分命非以俻官也平章協和堯之所以事天者<br>誠矣時幾以作歌非以尚辭也好生之徳舜之所以<br>事天者誠矣克謹以明訓非以誣後也利用厚生禹<br>之所以事天者誠矣小心以昭事非以徼福也恵鮮<br>懷保文之所以事天者誠矣蓋其所以為民者民非<br>吾民而天之民也而其所以得天者天非吾天而民<br>之天也當時雖匹夫匹婦之微亦罔不獲自盡此其<br>所以克享天心而唐虞三代之治古今以為不可及<br>耳不然則其所以為欽若為時幾為克謹為昭事者<br>亦不過以崇虛文修常典而無益於天下而堯舜禹</p>


<h4>文集卷二019-1</h4>
<p>文且無以成其為堯舜禹文矣而又如天何哉而又<br>如民何哉然而天有可畏之幾而無可畏之迹民有<br>可畏之實而無可畏之形其理微其情隠彼昏不知<br>且以天為茫茫然耳民之悦與不悦又何與焉是故<br>有威福自尊晏居高拱而志不逮下以斯民為甚卑<br>賤而慢易之者其名曰褻天有怠荒自安政刑俱廢<br>視民之休戚若越人視秦人之肥瘠而忽焉不加喜<br>戚於心者其名曰棄天有好人所惡惡人所好以自<br>便其一切偏黨反側之私縱欲敗度之為而使民弗<br>克胥匡以生者其名曰逆天夫天之為天此君人所</p>


<h4>文集卷二019-2</h4>
<p>□恃以自立於天下者也而褻之而棄之而逆之非<br>惟為天之赤子者流離渙散潰裂四出不復可以收<br>拾而天心亦甚怒矣而又何以有其人民保其社稷<br>而享其尊榮也哉大抵君之於民不患其無法制維<br>持之宻而患□孚契交合之情不患其無綱紀振肅<br>之功而患其無渾淪完固之勢盖民心孚則天心亦<br>孚民志固則天心益固理固然也况夫君之於民其<br>典天敘也其禮天秩也其討天討也其命天命也而<br>惇之而庸之而命之而討之凡其所行無一不與天合<br>則亦無一不與民合而我即天天即我矣而民又何</p>


<h4>文集卷二020-1</h4>
<p>以庸其悦哉信乎善事天者不可不知天之心而尤<br>不可不知民之心也抑吾又有説焉天之立君固以<br>為民而君之有臣又所以共天位食天禄以治天民<br>者也則其安民之責亦均焉而已故君既以恤民之<br>實事其天而臣又以事天之誠事其君兢兢業業上<br>下交修則庶乎民心常悦而天意常得矣皋陶曰同<br>寅協恭和衷哉愚敢以是為事天者告</p>


<h4>文集卷二020-2</h4>
<p>之或覩焉周以前尚矣漢承秦后疇人分散獨一制<br>氏能明鏗鏘鼓舞之節乃遂不能尋繹舊故成一家<br>言余滋隠焉然紹而明之亦代見其人在漢司馬遷<br>班固京房鄭康成劉歆魏杜夔晋荀朂阮咸梁武帝<br>沈重隋鄭繹萬寶常唐祖孝孫張文收宋和現李照<br>阮逸胡瑗司馬光范鎮尤班班焉遷之説具在律書<br>亦多所牴牾如黄鐘九寸盖以九分為寸也以九分<br>為寸約之當得八寸十分一而乃謂之七分一又如<br>鐘丑三分之下有二其實位生之法而妄論餘分此<br>皆有不可曉者夫以漢興近古甚遷又世家太史其</p>


<h4>文集卷二021-1</h4>
<p>失尚爾即諸子何足道哉固志與遷相出入其不同<br>者遷之律至蕤賓重上生而固則以次下生兹其畧<br>也房六十律相生之法學於焦延壽其謂十二律之<br>變至於六十猶八卦之變至於六十四也宓羲作易<br>紀陽氣之初以為律法建日冬至之聲以黄鍾為宫<br>太蔟為商姑洗為角林鐘為徵南吕為羽應鐘為變<br>宫蕤賓為變徵此聲氣之元五音之正也庶幾哉其<br>知本矣康成説在禮踈歆當莽朝摠領條奏其法一<br>曰備數二和聲三審度四嘉量五權衡然未有不根<br>本於黄鐘者奚獨遷固然哉夔精妙絶人勗咸足稱</p>


<h4>文集卷二021-2</h4>
<p>神解因律調聲未聞舍法梁隋之間僅得一萬寶常<br>而奪於浮議竟沮焉大扺律有正聲有子聲有五聲<br>有七聲用正聲者遷固也房也沈重也如康成如繹<br>如孝孫則皆兼用子聲者也又如遷之書固之志康<br>成之什禮皆用五聲若房之六十律而重廣之為三<br>百六十律繹與孝孫之八十四調而寶常廣之為百<br>四十四律皆用七聲矣此亦正猶連山首艮歸蔵首<br>坤周易首乹雖作用不同然其始於太極則一而已<br>至於累黍之法則黍之員長大小既係於地之肥墝<br>歳有豐儉而縱用横用復多異説於是有更用粟者</p>


<h4>文集卷二022-1</h4>
<p>矣有用禾抄者矣有用蚕絲馬尾者矣又有欲用人<br>指者矣毎一議律輙盈廷焉此豈直君實景仁然哉<br>愚竊以為律以和聲聲以達氣氣和則聲和聲和則<br>樂和故曰樂非聲音之謂也有無聲之樂矣所謂無<br>聲之樂果何物哉求諸吾心而已大禹聲為律身為<br>度史之所記不可誣也抑嘗聞晋人有言絲不如竹<br>竹不如肉夫亦近取諸身云樂云云鐘鼓云乎哉且<br>古之時律法具存此其音宜皆直廉和柔發散嘽緩<br>而粗厲噍殺已存乎所感之殊若是乎不可專任也<br>今夫鄭衛之音非不蕩然谣矣夫獨與韶武異律哉</p>


<h4>文集卷二022-2</h4>
<p>故至治之世和氣四達則雖操簣桴撃土鼓斯亦有<br>至樂焉不然而徒典以后夔審以師曠稱以季札鐘<br>鼓管磬羽籥干戚亦不過為虚器而已又奚暇黄鐘<br>之求也昔者嘗怪司馬氏之作律書也乃不言律而<br>言兵不言用兵而獨於漢文偃兵息民之事切切焉<br>者此其故何也傷和致沴莫毒於兵兵莫慘於志漢<br>文知樂之本矣乃率委之未遑良可惜哉要之和氣<br>無所不在一政未純一民不獲其所皆兵之類而樂<br>之賊也<br>重守令議</p>


<h4>文集卷二023-1</h4>
<p>仕者重内輕外所從來乆逺予觀今為守令者一得<br>命或相顧失色若被斥讁然者此何故哉夫今世之<br>出為守若令者其途不一然予嘗觀諸守矣秩大夫<br>食禄四品其大府率統邑數十綿亘幾千里其所奉<br>侍出入赫然若一大國君又嘗觀諸令矣應列星宰<br>百里其大者又或倍地六七擬諸古次小國咸過之<br>昌黎子所謂樂乎心則一境之人喜不樂乎心則一<br>境之人懼者予誠見其然也此猶可以為輕耶今世<br>守令其奏績最者徃徃擢之藩臬擢之臺諫又或擢<br>之郎署非貪殘大故不道輙不輕黜責多俟滿考或</p>


<h4>文集卷二023-2</h4>
<p>廉謹無他才者亦徃徃循資致大官若是又不可謂<br>之輕也議者見今世出為守令者或無所顧藉輙疑<br>朝廷待之過輕殆未然也夫無所顧藉之人豈以官<br>之内外輕重易行哉無所適而可也諸與比郡若縣<br>者見其以不韙去遂相觀望竊歎謂所處地使然又<br>縣統之州若府州若府又統之藩臬又皆有監司焉<br>其所施設或相掣肘至於奔走承望顔色尤不能下<br>意此尤非也孔子為委吏乗田亦罔不供其職而其<br>與上大夫言必誾誾如固上下之體然耳士之所以<br>自重要自有道豈直以是相榮辱哉且自一命而上</p>


<h4>文集卷二024-1</h4>
<p>何非君臣食其禄而任其事期不負吾　天子而已<br>内外又奚問焉予又見今世守宰數易才與不才皆<br>不得乆於其任而士之輕視州縣者亦毎以遷擢乆<br>近為榮滯此又何哉夫人才各有所宜黄霸治郡有<br>能名而不可為宰相龎士元蔣琬皆非百里才然則<br>國家宜擇長於治民者為守令而復使乆於其任焉<br>則政定而民安之或增秩賜之金此奚不可者然而<br>人情未必不益輕視州縣也於乎是可怪已官之輕<br>重以其人不以内外不以大小至遲速尤弗論也吾<br>讀漢史列傳見龔黄卓魯盖章章焉此皆州縣吏耳</p>


<h4>文集卷二024-2</h4>
<p>當時近侍之臣從未央侍承明終身出入天子左右<br>者知幾何人今無得而稱焉矣故愚嘗疑守令之任<br>朝廷未嘗不重而人多失之自輕今欲更求所以重<br>之吾無説也特明其重以為司民者告焉<br>防邊議<br>天下猶一身也以朝廷為心以中國為腹以邉鄙為<br>四肢而必以紀綱為脉以百姓為元氣元氣充而脉<br>不病則心腹安心腹安則雖有四肢之疾而無足憂<br>者其本固也夫苟心腹之間蠱蝕浸谣日以深錮攻<br>之不可藥之不及則其形色動静雖不改其常然越</p>


<h4>文集卷二025-1</h4>
<p>人倉公固有望而驚焉者矣故善理身者先腹心善<br>治天下者先朝廷其理不可易也夫自有中國而有<br>夷狄既已乆矣然而三代以上其備踈而害淺秦漢<br>以下其備益宻而為害益深何哉盖非無弘議石畫<br>之臣固守善攻之將也又非無兵食調發之宜綏和<br>制馭之畧也而邉境之患日日以甚者三代以上備<br>在内而秦漢以下備在外也夫古者天子有道守在<br>四夷後世德既下衰則夷貊起於左右而羗胡載道<br>矣况其在殊方萬里之外者哉數千百年得失一致<br>大抵禍莫憯於喜功釁莫深於玩宼憂莫甚於内弱</p>


<h4>文集卷二025-2</h4>
<p>昔者武帝之世於漢為盛然不能守文景之恭儉而<br>欲掩迹唐虞立威海内卒襲亾秦之軌焉此喜功之<br>過也唐之治盛於明皇然而沉香之亭棃園之樂方<br>肆志晏安而胡雛間發再致播遷此玩宼之患也宋<br>之神宗治亦善矣然而新法之行卒為大臣所悞使<br>海内蕭條生民疲敝而靖康之禍實由以基此内弱<br>之弊也使三君能即而反之正其紀綱養其百姓樹<br>本强而保内固雖有夷狄夫何能為辟之人身若蚊<br>虻噆膚手足生疥癬曾何足為一日之戾也夫以内<br>之弗圖而求諸外其備既已踈矣而其所以為外之</p>


<h4>文集卷二026-1</h4>
<p>備者又未善也秦漢而下戎車待游車之裂戎士待<br>陳妾之餘宫室苑囿日侈而屯田荒蕪寵倖之賞賚<br>不知紀極而邉氓有寒饑者如是而欲恃以防邉不<br>可也尺籍伍符動相掣肘文吏守法司農守錢穀使<br>將不得行其便宜士不樂為之用如是而欲恃以防<br>邉不可也驟遷數代視帥府猶傳舍然故情志不通<br>而兵將不相習如蘇子所謂易噐而操之欲恃以防<br>邉不可也承平之時將家子多紈袴膏粱或貪淫殘<br>刻失士卒心而猶欲恃以防邉不可也詩書禮樂之<br>敎不行而粗悍蠭暴不明於君臣之義往往至於戕</p>


<h4>文集卷二026-2</h4>
<p>賊主帥擁兵專鎮而乃欲恃以防邉不可也主帥懾<br>於禍變遂姑息以苟安而恩威並廢士卒益驕稍不<br>惬則圜視而起矣欲恃以防邉不可也臨敵用衆功<br>罪不白敗軍者不必誅而斬首虜者不必賞或數戰<br>而不得一命欲恃以防邉不可也故備諸外者猶得<br>下策備而失其所以為備則無策矣朱子所謂其備<br>不在邉境而在朝廷者信乎萬世邉防之要術也若<br>夫夷虜之出没山川之險易與夫攻守之利害用兵<br>之竒正則有古今異宜而頃刻異變者不可以逆決<br>焉謹議</p>


<h4>文集卷二027-1</h4>
<p>足食足兵議<br>嘗謂唐虞三代之初君臣拱手以議天下之事而兵<br>食常有餘後世遑遑然日夕而圖之而猶病其不足<br>者何也先王之時居則為比閭族黨之民出則有伍<br>兩卒旅軍師之役無事則茅蒲襏襫耒耜而田有事<br>則荷戈贏粮而趨行陣其所以為餱糗芻藁之資者<br>即其稼穡倉箱之所入是古之兵食合於一而後世<br>始分而二之也然以食養兵斯亦古今理勢之所必<br>至而今日之所以甚不足者則亦有由然也夫天下<br>之事求而益之不若去其害變而通之必先順其宜</p>


<h4>文集卷二027-2</h4>
<p>今者食不足則無以養兵兵不足則無以守國二者<br>其弊正等而實相因顧所以去其害而順其宜者何<br>如耳是故足食之要六而足兵之要四所謂六者何<br>也曰嗇用經入禁奢抑末去冗備豫先王自其宫室<br>輿服器用以至於嬪御囿游賞賚之費莫不有度嗇<br>其用也今得無有稍過其制而未之節者乎古者量<br>入為出以年之上下制國用故歳凶則有徹膳弛兵<br>之典焉經其入也今得無有時詘舉贏而出倍其入<br>者乎先王自君大夫以至於士庶人皆有品節禁其<br>奢也今得無有富民帝服市兒鼎食而未之禁者乎</p>


<h4>文集卷二028-1</h4>
<p>古者士出於農而工商不敢與齒抑其末也故倡優<br>絀可以卜楚之强絳商韋藩木楗可以觀晋之俗今<br>得無有兼并之徒行販坐賈嚢金窖粟専利以病民<br>者乎先王雖寧人浮於食而内無倖位外無游民去<br>其冗也今得無有闒茸盗祿末作耗餼異端蠧業農<br>之家一而資焉之家十乎古者有百畝之恒産而又<br>有三年之蓄故雖有水旱凶荒而民無菜色備之豫<br>也今得無有隨取隨用救急目前荒政無素講義倉<br>無宿儲而無可以待不虞者乎六者弗圖而求以足<br>食不可也所謂四者何也曰時練養力備要擇帥夫</p>


<h4>文集卷二028-2</h4>
<p>兵多不精則徒耗大農之入而不可以應敵今必於<br>振旅茇舍治兵大閲之法坐作進退撃刺之方以至<br>於旗物號名鼓鐸鐲鐃之節務為簡練而不視為需<br>文或如周官大司馬四時之敎天子再臨以課其實<br>可乎兵之離為六七自宋之孫洙已論其弊何則給<br>戰鬪者兵也游徼者兵也漕輓者兵也服工役者兵<br>也羸老而坐食者兵也占於將校之驅役者兵也今<br>必案籍而收之使操備之外不與泛役弓矢戈鋌之<br>餘不手他噐得以蓄其氣而專其力可乎夫古有一<br>夫當關萬夫莫開所備寡而所制廣者先其要也今</p>


<h4>文集卷二029-1</h4>
<p>或舍近而勤逺卒散而衞分畿輔之重老弱備數要<br>害之地隊伍弛缺請一汰其冗而致其精扼其吭而<br>以為守可乎夫兵猶材也愛養之則滋故古之將莫<br>不視卒如嬰兒愛子今之任閫外者率多豐取刻與<br>浚士以生故有逃潰死亾之患今必擇人而命之使<br>士皆得所而樂為之用可乎是四者皆所以足兵也<br>雖然是皆不過去其害而已非求而益之也不過順<br>其宜而已非務變而更張也至於得人之說則尤為<br>二者之要而有不待言者焉謹議<br>阜財議</p>


<h4>文集卷二029-2</h4>
<p>唐虞之時其所以制財用者無出入之經無多寡之<br>制無會計之煩無設官分職之擾宜若不足而上下<br>之用常裕然有餘自則壤之賦成於夏什一之助行<br>於殷而司徒之官詳於周其田賦則有上中下之等<br>焉其用則有八政而叙則有九功焉其任民而斂之<br>以均用則有九職九賦九貢九式之法焉其官則有<br>大小司徒與其屬焉此皆先王所以裕邦國而豐民<br>人者也後世循之宜無有不足者顧徃徃廢而弗繇<br>務為毒歛苛取以至於瘠民而蠡國何也唐虞之君<br>其心無一日而不在民亦無一念而非民也方其鼔</p>


<h4>文集卷二030-1</h4>
<p>琴絃歌斯亦怡情和志以自樂其萬機之餘閒而已<br>而其歌猶曰南風之時兮可以阜吾民之財兮推此<br>則舜之心何心也其精神志意抑亦足以養和而召<br>順矣則夫德惟善政之云禹之所以為告者猶贅詞<br>也後世淫侈辟王念不在民而惟欲之從國已空而<br>費益滋民就窮而歛愈急若是則雖取禹貢周官之<br>法而盡布之亦祇足以槖姦而文奢耳况又并其法<br>而蕩然矣乎於乎天之愛民甚矣使一人肆於民上<br>以縱其淫非天之意也故夫有志於阜財者當奈何<br>亦曰以舜之心而行禹貢周官之法度</p>


<h4>文集卷二030-2</h4>
<p>擬處遼東亂卒議<br>惟嘉靖乙未春遼陽士卒相與辱主帥困守臣干我<br>國家之紀惟時有位於朝者莫不相為憤疾議所以<br>區處之宜或者謂天下之患多起於因循往者大同<br>之變甫就寕殄蠢兹遼卒乃復為爾不大揃艾如苗<br>媷而髪櫛之不獨民慢其政懼且生戎心其漸不可<br>長又或以為天下之事多因於激激則亂由是生今<br>大同雖已無事然當再亂之後知負罪　國家深重<br>恐恐然惟懼其不終勩也兵興則疑疑則將更有他<br>志是合東北之民而驅之亂耳愚嘗叅稽衆議詳求</p>


<h4>文集卷二031-1</h4>
<p>厥中竊以為由前所言得其勢由後所言得其理夫<br>仁義不同用而相資威惠不共術而交濟為今日計<br>謂宜嚴　王誅以正其罪誠　詔令以解其惑然後<br>擇將帥以安其心夫以　天子所使以鎮一方而卒<br>伍乃得加之困辱焉此何以令天下其不可赦明甚<br>然殱厥渠魁脇從罔治古聖王所以待盗賊之法類<br>如此今名雖為反而未聞其肆然劫府庫掠州縣則<br>其意可知矣要之首亂者不過數十兇人餘亦多一<br>時詿誤不然亦何肯輕以父母妻子所仰賴而遽委<br>之於盗賊也哉故今日誅討之法不可不嚴然宜簡</p>


<h4>文集卷二031-2</h4>
<p>兵蒐乗鼓行而東至則謹戢士卒勿輕動以觀其所<br>應若果縛送首謀開門迎師則遂可釋其餘弗治要<br>不可生事貪功以重為吾民塗炭也所謂誠　詔令<br>以解其惑者兵出之始宜遂宣之播告諭以　朝廷<br>待士卒甚厚如向者大同之變誅止首惡卒與惟新<br>乃今得復相休以生相縻以寕不失為良百姓者　<br>朝廷之賜其取多矣而弗聞乎如此則既足以招徠<br>於彼而又足以安反側於此此豈止來山東扶杖之<br>觀而動淄青投戈之顧哉然人情圖邇而忘逺事平<br>之後往往又撫御非人或忿其前日之桀驁則過為</p>


<h4>文集卷二032-1</h4>
<p>嚴促或畏如前日之致亂則安於委靡故又必得人<br>而任之寛之而非縱威之而非苛其才德聞望又素<br>足以服邉人之心而逆折其氣然後可以乆安而無<br>患昔者嘗恠韓魏公鎮陜卒有訴米陳下不中支者<br>公斬其首數十輩而定自今觀之似亦太暴而公行<br>之卒以無事則其所以服之者固有素矣張忠定知<br>益州適亂定之後一日出郊卒忽群呼萬歳公亦下<br>馬三呼其應變之畧雖魏公亦以為不能及故夫有<br>魏公之素而復濟之以忠定之畧亦何患乎邉之不<br>安而今或有斯人焉未可知也亦試求之而已故愚</p>


<h4>文集卷二032-2</h4>
<p>特以擇將帥為今日之要云</p>


<h4>文集卷三001-2</h4>
<p>校刻具茨先生文集巻之三<br>傳　　　　　　翰林院編脩王立道懋中著<br>郭索傳<br>郭索軹人父郭解以俠横行一時睚眦殺人甚衆帝<br>怒族解解有妾瑣姞方娠以賤故屏居外舍然遂不<br>及禍逃之山中露夜奔走嘆曰天乎使郭氏有後雖<br>箝我于市我乃死無憾矣道遇異人為之易易已喜<br>曰是卦内柔而外剛遇后緍歸于有仍之吉其兆字<br>於凶迺濟厥宗匡體而黄中利見大人無咎已而生<br>男益深自匿護視良謹數年解客有知其處者亟徃</p>


<h4>文集卷三002-1</h4>
<p>其族最著者曰蝤蛑氏彭蚏氏擁劒氏往往不一姓<br>亦時以俠聞<br>太史公曰解任俠恣睢布衣權動卿相始終藉衛將<br>軍保持之疑亦有過人者然不免赤族遺孤煢煢哀<br>哉解多賊虐於人區區義信不揜其惡天之報施豈<br>不明甚矣然余行關中關中人乃不識有郭氏後豈<br>當時徙者既以族故絶至索復轉徙與<br>孔方傳<br>孔方泉人也小字阿堵先祖有功虞夏間佐禹治水<br>以濟民命始封於泉桀紂之季再絶再續周成王時</p>


<h4>文集卷三002-2</h4>
<p>太公立九府圜法王命泉侯與東伯等乗傳周流天<br>下既反命益地加爵國始大其别子入為王官世守<br>泉府至景王時録其功欲大用之單穆公慮其權重<br>將厚自聚歛絶民用以實王府力諫王王不聽數年<br>民果大困窮歴戰國秦之亂子孫失爵遂散處民間<br>泉獨盛漢高后二年方生方父先以避亂冐孔姓故<br>方亦謂孔方云方性圓轉機變善諧俗輕重必得時<br>海内乂安上下奉法循謹方雖不能以功名自見然<br>自朝廷公卿貴人下至富民商賈無不欲交驩方者<br>見方輙握手不置無論新故方亦多技能能與物低</p>


<h4>文集卷三003-1</h4>
<p>昻或責以事事立辦雖宫禁官府出入如私家人人<br>卒值患難或甲乙相讐賊方居間輙解四方来求仕<br>者亦多依方方皆為奔走之無不意滿方或舍去輙<br>羈困無所成列侯公卿有求車馬宫室子女諸玩好<br>方徃無不得方所至粟帛羡溢材貨坌集逺方珍異<br>山海之蔵頥指立具於是衆疑方有秘術能使鬼通<br>神方咲曰方無術也将鬼神亦自喜方耶名公卿若<br>申屠嘉張釋之賈誼輩亦時時取給於方然終懼為<br>己汙辱遇方落落或以非禮自致輙正色謝絶以是<br>賢豪多不親附方方稍自失又素病體臭鄧通新得</p>


<h4>文集卷三003-2</h4>
<p>幸於上相工以通法當餓死上憂之召通謀所以富<br>貴乆長于通通叩頭泣曰陛下誠憐臣者使臣得孔<br>方與居臣無患矣方時在蜀上促召貴方使續祖官<br>職為嚴道使奉朝請既拜上屬方曰女廢族也頼通<br>陶鑄女女其無忘通虛心以共通事方頓首謝益晝<br>夜自磨礪盡歛芒角通所使不復愛身或忌方譛於<br>通曰方多反覆背面各異與方昵者皆齷齪小人然<br>通知方無他益愛任方會文帝崩景帝以齰癰之恨<br>下詔錮方使不得為通用卒餓通以死後七國反又<br>以方族嘗佐助吳囚方京師盡收繫方之族至貫索</p>


<h4>文集卷三004-1</h4>
<p>朽絶不得釋方死帝乃憫其非罪稍復其族云<br>太史公曰鄧通以色幸假符衣裻釋檝櫂被紳紱無<br>秋毫輔益人主負乗致冦其敗宜然而方為之使陋<br>矣然以方圓轉多通能生死榮辱人人趨之如水走<br>下晩乃不能庇一通卒負帝委託何哉人多尤方余<br>竊謂太子既立固通命卒之時矣方曷能左右通耶<br>即帝未崩太子未立通無餓死相一日疾病先犬馬<br>填溝壑帝雖以方殉通如通何而懵者猶惜方事通<br>之不終謂方不去通不餓死不知通制命于天耶抑<br>方所制命耶悲夫</p>


<h4>文集卷三004-2</h4>
<p>記<br>養知齋記<br>余嘗讀程氏書至所謂致知在乎所養養知莫過於<br>寡欲者心竊愛之夫人心之靈莫不有知盖萬有之<br>所涵衆理之所會而庶事之所由以應者皆於此乎<br>在焉此固吾心本然之天而非外假為也古之聖人<br>知無不至其思之所通感之所應沛然而達渙然而<br>釋怡然而順而初無表裡精粗之異焉此其心非獨<br>與夫人異也其知猶夫我也然而聖人盡之而衆人<br>昧焉者何哉今夫水之濕也火之熱也美色之可愛</p>


<h4>文集卷三005-1</h4>
<p>也惡臭之可惡也夫人而能知之也使夫人之知皆<br>若於水火色臭然則其知亦至矣明於彼而獨暗於<br>此焉何哉聖人之於天下之事之物猶其於水火色<br>臭也知之至也知之至者夫亦由其能養而已且孩<br>提之童猶有不慮而知者今且舉天下貿貿焉冥行<br>於膠擾紛龎之中而終身若坐墻屋豈其心獨不如<br>孩童哉孩童之知純於天而衆人之知蔽於人也故<br>曰大人者不失其赤子之心聖人之知自孩童而養<br>之者也衆人之知自孩童而賊之者也養則充賊則<br>壊其所由來漸矣記曰物之感人無窮而人之好惡</p>


<h4>文集卷三005-2</h4>
<p>無節是物至而人化物也人化物也者滅天理而窮<br>人欲也聖愚之分有不在於此乎然而聖人無欲者<br>也賢人寡欲者也衆人則狥欲者也無欲故能無不<br>知寡欲故能自其所知而達之於其所不知狥欲則<br>蔽焉而已然而夫人未必皆聖人則亦未必皆無欲<br>也由寡焉而寡之又寡以至于無則其於知亦幾矣<br>且人之一心至虚也至明也而亦至不可測也虚故<br>能入明故能照故心大則百物皆通而心小則百物<br>皆病夫心豈有大小哉欲之所攻則虚者壅明者昏<br>而心斯小矣是其所以不可測也辟若水鑑然其於</p>


<h4>文集卷三006-1</h4>
<p>萬物之形無不受也無不見也然揚泥於水而聚垢<br>於鑑則茫然無覩者失其所本然也故濁澄而後水<br>之用著蔽去而後鑑之體昭欲盡而後心之知徹是<br>故聖人有閉邪之道有克己之功有制事制心之法<br>有勝怠勝欲之戒其所以養之者至備也夫是以理<br>無不窮性無不盡命無不至而天下之真知於是乎<br>在矣此豈以聞見推測為之也哉易曰寂然不動感<br>而遂通天下之故然則聖人所以能通天下之故者<br>正以其無所思為而有以養其寂然不動之體云耳<br>愚既有得於程子之説值某以是名齋遂為書其語</p>


<h4>文集卷三006-2</h4>
<p>以記之<br>洗心亭記<br>亭以洗心名何取於水也失古之聖人因靜以觀動<br>因寂以御感因内以制外夫是以神而明之則能通<br>天地之故達古今之變舉而措之則其德日新其業<br>富有而其道在於萬世斯何也聖人之心猶水也水<br>一萬物之形聖人一萬物之情夫皆以其至明焉耳<br>矣聖人之心至明純乎天也而吾人之心則有不能<br>不雜之於人者故情偽之所染物欲之所湼得失利<br>害之所垢蒙則其虚靈之本然且將汩沒於混濁塵</p>


<h4>文集卷三007-1</h4>
<p>滓之中而不能自拔而何以成其身應天下之務哉<br>此猶挹潢汙酌行潦而鑑之形焉鮮克見矣是非水<br>之本也其蔽然也故君子欲有以成其身應天下之<br>務者則必善事于心善事于心者無他亦曰以静觀<br>動以寂御感以内制外如聖人之所以退蔵者而已<br>於乎此洗心之亭之所以作也夫攻取煩則湛一之<br>天淆思慮消則一致之理得今當萬感交集衆欲紛<br>拏之時試退而休於此亭則淵然而匯者志之定也<br>泠然而聲者氣之清也瑩然而徹者神之存也於是<br>乎染者畢滌涅者畢潔垢蒙者畢脱而去之而吾心</p>


<h4>文集卷三007-2</h4>
<p>之天澄然湛然而天地萬物之情於是乎可見矣若<br>是者何也其本復也故江漢之所濯無弗皜皜者矣<br>日日之所新無弗昭昭者矣由是而觀動則動亦静<br>也由是而御感則感亦寂也由是而制其外則又合<br>内外之道也洗心之義其大矣哉然而世之人於其<br>一物之穢則必顧而惡之蹵焉而不寜而况其身乎<br>而於心之穢則固安之矣斯孟子之所謂不知量者<br>也夫一物之穢人必棄之今且穢其心焉而有不為<br>天地之所棄乎然則心也者或由之為聖人或由之<br>為天地之棄人是可畏也此亦猶夫河海溝渠異流</p>


<h4>文集卷三008-1</h4>
<p>盖能敬則無所不畏無所不畏則動無非天動無非<br>天則盡性至命而為大人為聖人皆於我乎在矣又<br>何畏與不畏之可言哉故曰齋以畏名示敬也<br>擬脩濬漕河記<br>今夫京師│天子之都百官之所治也六軍萬民之<br>所萃也戎夷蠻狄之所四面而會者也禮樂之所宗<br>也聲明軌物之所出也而其財賦之大莫不仰給於<br>東南│太宗以來盖已百幾十年于兹矣然海道乆<br>廢而財賦之所自來止於會通一河故說者謂如人<br>身之咽喉然一日食不下則死亾之禍可數日而知</p>


<h4>文集卷三008-2</h4>
<p>誠善喻也然而近年以來乃時有壅塞或塗泥不濡<br>脛浮塵若陸河官牐吏倚視而莫知所為叢檣連艦<br>縻岸數十里不能尺寸先者此其故何也盖漕之成<br>本資於黄河河一徙而之他則其流遂涸一也又或<br>衝蕩激汩之餘淤泥沙積與涘平水乃失道二也然<br>二者其患有乆卒而其功有難易乃若今日則固有<br>出於卒而難者此愚之所以皇皇而抱之慮也既而<br>客有道東南來者曰塞河且復矣喜而愕焉疑不能<br>若是亟也既而輸者至兊者亦至商之懋遷者亦至<br>粟儲若山積貨若淵凡公私之需無不至則信乎河</p>


<h4>文集卷三009-1</h4>
<p>之亟復也然而程其功僅如干日程其力又僅如干<br>役得非以易治其難而古之所謂善成事者哉問誰<br>有事焉者則曰今少司空劉公董之水部某公某公<br>等毘之是為記<br>孝思堂記<br>昔者聖王之制禮也必始於親親而尤重於死生之<br>變始于親親所以不忘本也重于死生之變所以順<br>人情而為之節也夫子之於親其深愛本乎天而况<br>於事死之際則其情宜無所不盡其情無所不盡則<br>將有危生滅性之為而不能以自割者矣禮所以順</p>


<h4>文集卷三009-2</h4>
<p>其情而為之節也是故為之袒括髮衰麻杖屨經以<br>節其容為之擗踊哭泣以節其慟為之兆域棺槨衣<br>衾牆翣紼旐以節其物為之含奠禫虞以節其饋祀<br>為之三日三月小祥大祥以節其時夫以無窮之情<br>而一約之以禮於是乎過之者有所裁而不及者有<br>以勉而至故素冠廢則風人以為譏援琴而哀仲尼<br>所以善子騫氏之守禮也雖然喪事即逺又曰之死<br>而致死之不仁而不可為夫不仁而求逺其親此倍<br>叛之心而孝子之所弗忍也禮事死如事生故有居<br>喪不升降於阼階出入不當門隧盖猶有子道焉則</p>


<h4>文集卷三010-1</h4>
<p>或於其親之既殯也為堂以奉之而朝夕獻而拜之<br>夫亦不忍死其親之意乎此義之微而禮之所與也<br>今夫揖遜盤辟俯仰之容必接於爼豆登明堂入清<br>廟則祗慄肅敬之心惕然生焉何則事有其物故動<br>不失儀物至則感是故未施敬而民敬噫孝子之執<br>親之喪其所以飾物而導哀宜必有道矣夫飾物而<br>導哀則思思則存存則乆而不忘乆而不忘者孝之<br>本也歙上舍吳君某字有母之喪而未能即葬於是<br>為堂以奉之而朝夕獻而拜之而或扁之曰孝思而<br>因介侍御舒君于喬以請記于余余嘉吳君之孝能</p>


<h4>文集卷三010-2</h4>
<p>不忍死其親而憂其未能節之以禮也為推聖王所<br>以制禮之意以記之<br>游宜興二洞日月記<br>嘉靖辛丑九月十四予侍家君游宜興二洞先朔約<br>唐應德偕往十五日至常州應德以事不果十六日<br>至宜興十七日買二小舟西行至善權寺寺前松栢<br>皆合抱殿前頗與他處不類古碑不下十數殿前有<br>栢偃池中半空如火焚僧曰此雷火也大十圍許長<br>數丈其枝旁生遂成四小株甚竒古俗傳殿柱有雷<br>篆時偶失記不及觀山有洞三其一小水洞在寺后</p>


<h4>文集卷三011-1</h4>
<p>左方水由洞中流出經石澗達于河灌田凢數頃遶<br>山行里許乃至一大水洞水從諸山來流入洞中前<br>有方池舊傳可以浮舟今亂石錯布寛廣亦僅數步<br>而已洞右壁有石田數十區水滿其中其上乃為乾<br>洞洞中貫一柱若分為二入數武地漸高左右石皆<br>竒麗是夜還宿寺中雨竟夕十八日雨漸止遂肩輿<br>至張公洞約行三四十里洞口在山上其外塊然積<br>土無可觀者入洞少憩石臺上遂束藳前導攀陟什<br>數百步且休且行由后洞出其中石有名石牀者有<br>名石灶者有名米堆者鹽堆者有名張公驢迹者天</p>


<h4>文集卷三011-2</h4>
<p>然如驢足所印有如人拱者有如纓絡旛蓋者仰觀<br>有石溜出厓間蜿蜒如龍蛇雖刻畫不能肖也既下<br>山宿道觀中觀甚荒落四周皆荊榛蒙翳牆間有玉<br>泉字遂以名觀余從觀後散步乃見類石柱立草中<br>去石柱有廢殿基其庋柱石猶存方數尺盖常毁于<br>火今所謂觀特其廡屋而已山下亦有石洞壁立水<br>匯其下為方池建亭其上十九日復肩輿至玉女潭<br>其山去張洞七八里許史氏得之盤屈而上徑左右<br>皆大石林立如虎如象如蟠桃不可悉狀未至潭上<br>有洞二俯見潭中名金液玉液下山循長澗行澗中</p>


<h4>文集卷三012-1</h4>
<p>多竒石石梁其上水聲潺潺從梁下瀉出少憩遂行<br>又五十里始入城未至十里而雨衣皆沾濕同游者<br>劉君寵蔡仲魯也二十二日始抵家往返凡九日云<br>游西湖日月記<br>嘉靖辛丑十月四日熊叔易唐應德至自常州將往<br>紹興弔其亾友余乆有西湖之約遂附其舟行初五<br>日早至蘇州是夜至吳江初六至嘉興初七至崇德<br>初八至錢塘初九至昭慶寺方丈少憩即戒壇左僧<br>室也時已約楊汝成祐先至遂同觀大佛寺寺有金<br>身半出地盖鑿山為之俗云即秦王纜船石也拜岳</p>


<h4>文集卷三012-2</h4>
<p>武穆墓祠又於其十六世孫處索觀武穆畫像目長<br>細挾書觀殊不類武將及賜勅一通髙宗手書又岳<br>珂誥一通已殘闕唯官資僅存至集慶寺觀宋理宗<br>畫像又一軸微小似今人所圖行樂理宗居前其次<br>度宗最後帝昺尚幼妃二人其一為閻妃其一不知<br>為誰二内竪夾侍凡為像七畫殊不工然紙甚古遂<br>至下天竺觀三生石坐飛來峰入飛來洞洞前即靈<br>隠寺冷泉亭在焉洞内外皆鏨石為諸菩薩天王像<br>返乃宿保叔塔左僧房張子文瀚以余同年茅私獻<br>瓚以余同官皆會飲小閣上與楊凡六人閣名天然</p>


<h4>文集卷三013-1</h4>
<p>圖畫俯瞰湖中毎夜慿欄有漁火滿湖點點照映是<br>夜大風微雨無所見惟聞塔四周鈴聲鏦錚竟夕初<br>十日由北山下泛湖至孤山登林和靖放鶴亭亭後<br>即其墓也傍為四賢祠祀李鄴侯白居易蘇子瞻及<br>和靖凡四像復登舟謁于肅愍墓墓有祠屋若干楹<br>制甚壮麗晩乃抵藕花居亦一小寺也寺前皆荷池<br>故名是夜宿净慈寺寺有大樓五間在佛殿左殿亦<br>甚壮麗與靈隠埒殿左復有屋四十八間塑應真像<br>凡五百軀軀皆長大種種異相十一日早飡罷熊君<br>唐君别去渡錢塘楊茅亦各返予獨與張子僦葉舟</p>


<h4>文集卷三013-2</h4>
<p>至昭慶始别是日予獨處方丈戒門者無泄予返頃<br>之陳太守仕賢來寺僧懼不敢隠予不得已與相見<br>十二日予復乗小竹兠入城拉張子登吳山山有十<br>廟僅入伍公城隍二祠而已城隍祠前望大江後望<br>西湖環帶掩映亦一佳處也左有屋一區為莅任官<br>齋宿之地遂至紫陽菴登蓬萊閣入野鶴亭觀仙人<br>丁野鶴真身有洞名瑞石古洞凡此山石無一不可<br>人意又有真武閣架深厓予與張子同飯於洞中復<br>登輿至雲居寺然紫陽山間有路可徑抵雲居步行<br>甚近未至寺有門扁曰翠濤入門多大松怪石磊落</p>


<h4>文集卷三014-1</h4>
<p>可愛寺依城城上粉堞叅差可數因山為之入寺雨<br>甚不可留遂至張子維岳所弔留宿西井寺寺有鄴<br>侯井故名井員徑七八尺甃以石水深二丈許居民<br>往來行汲或育金魚其中上為石欄可慿而數也十<br>三日予遂還舟舟艤徳勝壩恐為好事者所踪跡稍<br>徙去里許以待二君復七日始至至二十四日始抵<br>家云<br>說<br>敬義說<br>夫道一而已矣而有敬義之别者何也曰敬義所以</p>


<h4>文集卷三014-2</h4>
<p>合外内之道也易曰敬以直内義以方外敬義立而<br>德不孤然則敬義廢德斯孤矣而何以為道是故敬<br>不獨成義不虚行體用之謂也昔者堯舜禹湯文武<br>相授一道所謂以義制事以禮制心即湯之所得於<br>三聖者也而敬義之云實昉於此然則易之所謂直<br>内者制心法也所謂方外者制事法也夫人自五性<br>感動而善惡分焉萬事出焉則吉凶悔吝始擾擾焉<br>有百慮而殊塗者矣故内非敬則無以遏其萌外非<br>義則無以貞其動而心之與事皆無所於制焉於是<br>而有情欲利害之私乖妄淫辟之行則徳由以邪而</p>


<h4>文集卷三015-1</h4>
<p>道由以病矣此易書之所為作也然敬言内義言外<br>非二之也敬其體義其用合而言之道也故内之不<br>直則虚靈蔽而外無所主外之不方則物交蔽而内<br>無所守此正内外之所以合一而敬義之所以交相<br>為用者也不然則敬何以能成始成終而義外之說<br>孟子於告子亦可以無深闢矣古之聖人瞬存息養<br>何敬非義出入起居何義非敬發於其心而措之於<br>事盖體即敬而用即義耳又何内外之可言哉且詩<br>書所稱於堯舜湯文曰欽明曰溫恭曰聖敬日躋曰<br>緝熈敬止斯豈以義為可畧哉盖一敬立而義行乎</p>


<h4>文集卷三015-2</h4>
<p>其中心既制而天下之事盡矣故嘗竊為之説曰體<br>用合一存乎心内外合一存乎敬敬義合一存乎聖<br>夜氣說<br>今夫人之一身莫非天地之氣天地之氣一也故夜<br>旦為日夜旦盖天地之氣所以能生生不已而變化<br>既成萬物者也天地之氣有夜旦人之氣亦有夜旦<br>斯皆動靜之所為也方其動也紛紜雜揉往来交錯<br>群而為萬有離而為百慮舉天下皆若閧市焉此其<br>氣安得而不耗及其靜也則寂然而已故動極而静<br>耗極而復晝夜之相交則氣之聚散出入斯其在矣</p>


<h4>文集卷三016-1</h4>
<p>天地且然而況於人乎誠以湛一者氣之本攻取者<br>氣之欲人之心其始莫非仁義也其所得於天者本<br>然也自其耳目之所接情偽之所感利欲之所攻知<br>誘而物化焉其與存者幾何然其所得於天者要未<br>嘗亾其蔽則然耳至於氣定之時則聞見有所不及<br>思慮有所未營客感既除則向之蔽者未始不豁然<br>開也故善養心者乗其暫開之機而復其所本然而<br>其不善養者則一於蔽而日甚矣其所以或為聖賢<br>而或為禽獸者皆由夫人而已而或以為天之降才<br>爾殊者賊夫人之論也誠以氣之生也甚微而其積</p>


<h4>文集卷三016-2</h4>
<p>也有漸其戕之甚易而培之甚難此衆人之所以自<br>滅其天而君子之所以善反其本也欲養心者求孟<br>子之說而三復焉則雖有不存焉者寡矣<br>節用愛人説<br>有國者不可以不知仁義為人君而不知仁義之道<br>者必有侈肆驕汰之為為人臣而不知仁義之道者<br>必有逢君長惡之罪盖仁則必義義以成仁二者之<br>相為用乆矣何謂仁愛人其大也何謂義節用其本<br>也古之人君親其民也猶赤子也盖之如天容之如<br>地苟有以拂民之情而便其欲其忍之乎夫是以施</p>


<h4>文集卷三017-1</h4>
<p>必取其厚歛必從其薄事必度其中用必依於禮而<br>民莫不得紓其力養其財以自遂於仰事俯育之間<br>此義之盡也仁之至也故土階茅茨而後堯得以成<br>其如天之仁禹非惡衣卑室則其胼胝而焦勞於外<br>者恐亦無以實惠乎下也故仁君無侈心谣辟多虐<br>政其所由然也而世之諂夫諛臣類以為人主富有<br>天下威福玉食此天之所以奉乎君故窮出萃萬方<br>之有以為一人奉而不可謂之靡在吾之政有以利<br>天下而吾心不忘百姓云耳噫是賊其君者也用非<br>財不行財非民弗可以徒而致也天地之生財不在</p>


<h4>文集卷三017-2</h4>
<p>官則在民故民之不足者由財之在官也民不足則<br>政無所於善而惠無所於施而猶曰我能愛人愛人<br>其誰與之况夫人君之有侈費者必有侈心侈心一<br>萌則以人從欲而敗度敗禮罔不由之尚安有百姓<br>之念哉昔者漢文欲作露臺而止曰百金中人十家<br>之産也使文帝之念不在民計不慮費則臺成而十<br>家之産傾矣傾其産而猶曰我能愛之有是哉有是<br>哉至於千金萬金則又可知矣故文帝之所以為仁<br>君者其用財有義而得其本也且愚聞之易曰何以<br>守位曰人何以聚人曰財故用不節則財不足財不</p>


<h4>文集卷三018-1</h4>
<p>足則人不可得而聚人不可得而聚則位不可得而<br>守矣由是則知節用固所以愛人而愛人實所以愛<br>其國也噫人君之知愛其國者其勿以節用為餘事<br>哉<br>弭盗說<br>乙未嵗盗賊竊發湖湘間守土者懼其滋蔓亟搆捕<br>之有某城尉獨不行其大吏檄而詰之曰若將與盗<br>從事耶奚直為此泄泄也尉唯唯而退且言曰此吾<br>職也吾且徵功焉然心有不可者若炊湯而加薪使<br>予一人揚之其滄幾何夫盗者非異人殊壌若徼外</p>


<h4>文集卷三018-2</h4>
<p>夷也其敺固然傳曰上之所為民之歸也若上所不<br>為而民或為之是以加刑罰焉而無敢不威今上之<br>所為而民為之乃其所也其又何誅焉夫盗賊之罪<br>死夫人而能知之謂其皆愚無知者謬也然則將故<br>為之與語曰竊鈎者誅竊國者為諸侯一何不傭之<br>甚也夫為其不傭而輕犯法斯故也亦有說焉矣國<br>家乂安内外無金革之儆武吏坐食則例以要害付<br>之司游徼焉而其子弟無頼往往與坊市惡少相從<br>翕馳馬於長楸廣陌之間無人之地試一呼而得懐<br>資焉則終身顛冥食且衣之矣父兄知之類不忍舉</p>


<h4>文集卷三019-1</h4>
<p>或利之也其所部更與為耳目予一見喪資者毎叩<br>諸老校輙能得其主名曰是某也某也輙黯然而已<br>此惟河以北山之東尤甚而畿邑之間攖金于白晝<br>大都之中率又此輩也若是是掲盗之幟而設之藪<br>也於乎此其與徼廵之卒刀筆小吏觸憲而與盗盗<br>者甚不侔矣徼廵之卒刀筆小吏與盗盗者得即寘<br>于理而獨如此輩何哉郡守縣吏天子所使以理一<br>方也古今所謂民之父母也而貪人墨吏乃直逐逐<br>然巧取而隂奪之日出坐而决事退而宻商計其贏<br>虚焉日朘月削剥膚及體栁宗元所謂豈惟怠之又</p>


<h4>文集卷三019-2</h4>
<p>從而盗之者也或幸而敗則其罪止於黜官彼且甘<br>心以為是足相博也其不幸不敗而又因厚資捐其<br>什一以市顯位者何比比然也是顯盗也何以止吾<br>盗此之不恤而又奚求哉故曰上之所為而民亦為<br>之也雖然盗賊者誅之非難已之難耳已之始非難<br>其終難耳是區區者可咄咤解也抑獨有后虞焉人<br>之言曰治世無盗豐世亦無盗是二者亦相大同道<br>之行世謀閉不興而盗竊亂賊不作故外户不閉抑<br>非無水早凶荒也其備之有具故其民常豐今者蓄<br>洩之利弛而弗修郡邑上書言水旱者牘且盈公車</p>


<h4>文集卷三020-1</h4>
<p>煩於受焉嵗兹大侵而司空程作費常以鉅萬計斯<br>皆何所取之哉貧民倒罌搜篋無顆粟一錢之儲而<br>官吏督之弗置因是而轉徙流離者相望也而有司<br>以課最蒙賞其征需又方百出焉夫時詘舉贏古人<br>所戒今且廣用而欲約取之無是也博取之而欲民<br>之無窮亦無是也民窮而欲其無為盗賊又萬無是<br>也予是以終虞之古之盗賊未嘗不自小群而為大<br>群其始以為鼠竊狗偷忽而據州郡亂天下者不少<br>矣即張敞虞詡之策不足施而龔遂之化奚及用哉<br>此又不可以責之臣也王子聞而善之作弭盗說</p>


<h4>文集卷三020-2</h4>
<p>師説─代奚世卿作<br>夫政有休慝教有汙隆君子於是乎辨得失徵理亂<br>焉民德無恒繄上所使古者治出於一故立為彛訓<br>布為紀法導為軌物聲為命令風為俗習曹趨之而<br>無有淫心與其衺行焉其教之所尼政斯釐之政之<br>所逸刑斯坊之上不分民而化民不易已而聽後世<br>長民者不純於德而政不可勝理也則又置輔而專<br>屬之以教於是乎郡邑有博士官而治始二然黨庠<br>術序意古亦王官耳而以貴以賢以道以治其為長<br>吏師儒雖異其於得民同也漢唐以來官不典著或</p>


<h4>文集卷三021-1</h4>
<p>因地所宜便臣下所建請至我│國家崇化導民慮<br>周而制詳於是建學立師達之天下其所郡邑雖海<br>陬嶺徼無十雉之城無百户之聚者悉置之無虚員<br>籍其分職之數與郡邑官等而責亦均已然而資品<br>擢敘比之郡邑稍輕而得之者又不皆雋碩博雅有<br>宏志逺識欲建事起名盖窮老而需禄者半焉責雖<br>專顧職益以不舉用是敎無所於興而政日滋替其<br>手遺經倚講席左右列弟子員以修故事者猶歴數<br>城得一人焉况能真以身為師敦質行而樹風聲者<br>豈不益僅見也某字楊君之涖教於吾鄉也其行彬</p>


<h4>文集卷三021-2</h4>
<p>彬不越其素其志亹亹不易其官諸弟子既樂於有<br>所考業受道而尤能不忘其先人之訓以日陟降而<br>依懐之其或動於心則肅焉如有在愴焉如不能以<br>終日抑不可謂懋於孝而克永其思以無忘其親者<br>乎夫文敎者孝也孝德之本也非是本不修敎斯忘<br>矣孝而不於其身猶空言爾小弁之慮善喻螟蛉焉<br>取其似也又曰夙興夜寐無忝所生取其思也今楊<br>君有夙夜之思而以導諸生焉雖弗求似其有不似<br>者寡矣抑不可謂能知敎之本而不為空言者乎吾<br>盖知其於政為有助也古者求忠臣於孝子之門則</p>


<h4>文集卷三022-1</h4>
<p>楊君當必以是大有庸矣予既嘉其能無負於□朝<br>廷立師之意也為書其說以徵之<br>鴞羮說<br>五月五日羮鴞以賜百官事載前史說者以為惡鳥<br>故欲食之使無遺育然必以五月之五日則食且有<br>時其種之殄者幾何矣意者以食所宜如仲夏之月<br>其味苦食菽與鷄與雛嘗黍之類歟則鴞又非食物<br>之正不登於爼者也且以為義存去惡則百官靜事<br>無刑固是月令也而罸諸鳥焉亦末矣竊謂先王謹<br>於隂陽之際凡可以助陽而抑隂者無弗力焉是月</p>


<h4>文集卷三022-2</h4>
<p>也雖五陽方盛而一隂已生於下其勢将日長而鴞<br>隂類也羮而食之抑以致抑隂之意耳其必賜之臣<br>下示交戒也易曰童牛之牾又曰豶豕之牙其抑隂<br>之道率若是矣然則羮鴞固童牛豶豕之義與<br>雜說<br>人之五官曰耳目口鼻心聖人聰明睿知是五官各<br>舉其職者也故能首出庶物以立德而弘業然雖至<br>愚亦有不盡廢者耳有所不聞目有所不見心有所<br>不能思蠢然與木石禽獸無異而口未嘗不食何也<br>則其生之所係也天之所以齊聖愚而兼容並育者</p>


<h4>文集卷三023-1</h4>
<p>也故聾瞽狂罔之疾皆不能死人而不食者必死天<br>之道也孟子曰飲食之人則人賤之矣何賤乎夫亦<br>以其與木石禽獸者類而世之貪于飲食如王何輩<br>其心似非愚而顧與愚人不相逺何居<br>校刻具茨先生文集巻之三</p>


<h4>文集卷四001-2</h4>
<p>校刻具茨先生詩集巻之四<br>序　　　　　　翰林院編脩王立道懋中著<br>送某御史提學校序<br>嘉靖丙申御史某君以─天子之命督學於某過予<br>而告之行予因止而觴之既而慨然謂曰夫古之所<br>以為治者四曰井田學校封建肉刑今亾矣獨學校<br>僅存焉耳古之所以為學校者三曰養老用師興賢<br>能今亾矣獨興其賢能而已故賢能之盛衰者學校<br>興廢之所繇也然賢能之盛衰者存乎敎敎之隆汚<br>存乎人─國家稽古建學師儒有専設之官守令有</p>


<h4>文集卷四002-1</h4>
<p>提調之職而又特簡御史以提督之責諸人也然位<br>下者弗尊事兼者罔功則御史之責於是為重以其<br>秩崇而職専耳夫以其崇秩與其專職宜遂有以風<br>一方甄異材彰化而底績以無負於─聖天子所以<br>育才命官之意而御史乃或有不然者自予為諸生<br>時歴數御史方其未至也諸生率群聚稱曰是某也<br>某藩之名士也─朝之賢御史也誠屈服之矣至則<br>其賢而可稱者二三耳而其揚揚出入美食安坐徒<br>以呼唱震眩市里者比比也言敎而威惕馭諸生若<br>束濕然使豪傑扼擥志士喪氣即有異能不能自表</p>


<h4>文集卷四002-2</h4>
<p>見而若人者又何以能得異能也則學校雖名存不<br>其廢乎今子之簡而為御史也名士也其又簡而督<br>學也賢御史也諸生他日稱賢而可師者子真其人<br>矣然予竊有說焉夫以御史督學校其責誠重然其<br>業則文章也其相與從事則諸儒生也無簿書之勞<br>無錢穀甲兵獄市之擾故其治順矣責重者化易究<br>治順者勢易行而職是者猶或難之夫亦未加之意<br>而已大抵正躬以立其範故士無辟衷審好以定其<br>趨故士無詭習精鑒以程其才故士無惰修隆禮以<br>養其氣故士無卑節如此而復崇之以寛大待之以</p>


<h4>文集卷四003-1</h4>
<p>優游則所以成一方之賢能以為他日之用者其功<br>不亦偉乎某曰然是忠告也可書遂書以為贈<br>擬九卿會餞少司馬劉公搃制三邉序<br>少司馬劉公傑魁文武才也以─天子之命出搃邉<br>事諸公卿於其行觴焉客有言於劉公曰中國與夷<br>狄異治也内與外異任也民與兵異御也以民御兵<br>則無威以内任外則罔功以中國治外國則亂也夫<br>政以一之刑以防之禮以約束之撫其良而戮其弗<br>若此治中國法也欲以施諸夷狄得乎是故其治異<br>也上古之將君推轂而遣之分閫而授之其在軍君</p>


<h4>文集卷四003-2</h4>
<p>令有所不受惟是故能行便宜而責成功焉今且兢<br>兢焉畏文吏之繩其後見可而不為之所謀擇利而<br>弗乗其機苟以無事而可其功幾何此以内任外之<br>弊也民柔而易馴令而不犯故可煦嫗字之若赤子<br>然兵驕則不戢威行如流故曰威克厥愛允濟此御<br>兵術也愚聞而疑之曰客之說其見於古而未見於<br>今者乎意者其守而未廣乎夫古者天子守在四夷<br>以為天地所覆載不以其地逺而别異之其無棄物<br>雖鳥獸罔不咸若况於夷狄乎是故限以山川嚴其<br>疆域即政也來而禦之即刑也慕義而朝則撫納而</p>


<h4>文集卷四004-1</h4>
<p>賓接之即禮也奚在其非中國治也夫仁人之兵上<br>下一心三軍同力若子弟之扞父兄何則情有以相<br>感也語曰視卒如愛子可與同生死故威有所必行<br>恵有所必用體其情而恤其私寛绳尺而畧小過故<br>水清無大魚察政不得下和此班生之所以語任尚<br>者即將體也况夫邇者狂卒倡禍變至再起雖甫就<br>寕輯而上下之情未孚漏魚逸獸猶累足側目於行<br>伍之間此非崇以寛和撫以惠愛而徒威以鎮之即<br>愚見其不能安也故御兵猶御民治外國猶中國愚<br>以為非異也雖然客所謂内外異任之說則得之矣</p>


<h4>文集卷四004-2</h4>
<p>此李牧之所以成功於鴈門而魏尚之所以不能久<br>於雲中者也雖然─明天子在上公其可無慮矣劉<br>公聞而是之遂書以為贈<br>送王延亨知道州序<br>余嘗竊疑今之世吏治鮮成績而循良之化環數千<br>里未或一二覩者豈誠長民者皆非其人意亦賢哲<br>之典刑日逺無所感慕以興起而則效之云耳况夫<br>喜怒操縱之任情玩好財賄之動欲不然則束縛於<br>期會簿書之繁折困於迎將奔走之勞又皆足以亂<br>其慮而怠其氣乎是無怪乎治理之弗振也夫頺波</p>


<h4>文集卷四005-1</h4>
<p>流俗因循苟且之餘雖賢者或難於自反風聲之所<br>激名教之所裁則雖中人亦知自力於善詩曰高山<br>仰止景行行止盖游曲阜之里者觀其揖譲與其金<br>石絲竹之和則必不敢為讒慝嵬瑣之行吏武城宰<br>單父則必惕然懐言偃子賤之餘澤而隂沮其不肖<br>之心殘賊之政若是者固皆有以啓其景仰而興起<br>其朝夕之思也何則古之聖賢其休光懿美勒諸箴<br>銘傳之圖史猶足以垂憲立則為修德宣化之助而<br>况乎入其鄉撫其民以日覩其遺躅而想其風烈者<br>乎設革而招之射雖巧拙異藝强弱異力要之未有</p>


<h4>文集卷四005-2</h4>
<p>背的而注矢者其凖立也余同年王君延亨為太學<br>録既滿考冢宰上其最乃擢守道州夫道州濓溪周<br>子之故里也而又唐陽公之所嘗治也入其鄉彷佛<br>曲阜之瞻焉撫其民宛乎武城單父之遺焉其所望<br>以為高山景行以興起而則效之者將不在是乎其<br>於為政也有的矣他日聞有治民如家拙於催科而<br>勤於撫字者必道之治也推所學以淑斯世厚於得<br>民而惸婺咸被其惠者亦必道之治也王君文雅而<br>明達才足以充其志有堅慎之操其敎蕪湖敎太學<br>皆籍籍有聲其往而紹二賢之休不逺矣且陽公</p>


<h4>文集卷四006-1</h4>
<p>為刺史也自太學往而君亦以太學往其迹又有甚<br>類者惜余服官史局不能相從以徜徉濂溪之上而<br>咏歌其風月也於其别是故不能已於言<br>擬諸公卿郊餞少司空林公遼東勘事序<br>廼嘉靖乙未遼陽廣寕士卒相繼困辱撫臣亂我<br>天子邉事事聞─天子曰是必不皆亂亂且有原朕<br>亦何憚用師顧弗忍以數悍卒故横傷我無辜民古<br>於夷蠻戎狄猶不妄斧鉞况兹守邉士何非朕赤子<br>弗一訊而曹誅之亦弗忍也惟爾左右臣其姑為朕<br>往省諸於時大臣疏四三人以請　天子曰命某則</p>


<h4>文集卷四006-2</h4>
<p>我少司空小泉林公也公行諸公卿咸出祖張上東<br>門外酒未半有執爵而言者曰古者兵無官蠻夷猾<br>夏寇賊姦宄乃悉以屬士師其在唐虞則臯陶其人<br>也命詞曰惟明克允天子欲復唐虞之化以臯陶之<br>事屬公公其祗哉或曰是固未盡司空在漢唐為三<br>公官唐憲宗討淮蔡惟時裴度以司空往視師蔡平<br>乃入鎮撫其人蠲徳滌罪除蔡之苛法與俱新蔡人<br>恩之故昌黎作碑多其功公司空也─天子其以晋<br>公之任授公使公廣延周咨相擇便宜綏兹遼土罔<br>不底定用媲晋公休或又執爵而言曰今─天子考</p>


<h4>文集卷四007-1</h4>
<p>禮定制一弘前模五材彚集百工飭作公之攸司實<br>於是乎在乃釋此而以境外之事屬公此天子知公<br>擇能而使也公其朂哉或曰是亦未盡若知司空之<br>職乎其大在居四民時地利其細在董绳墨規矩使<br>中則禁竒衺使無非彛懲游惰均稍食使安分守辨<br>其良賤與能不能使無枉才若是則天子之所以命<br>公者可知也其欲公以是而施諸遼人乎是行也布<br>令宣化使耕廛出入咸復其所則四民其居乎修其<br>疆理燮其隂陽以宜其土俗則地利其時乎申─國<br>家之憲令犯上者誅首禍者族有常無赦其諸規矩</p>


<h4>文集卷四007-2</h4>
<p>绳墨以正之者乎昔之呌囂而跳梁者咸屏息受約<br>束莫復敢有佚志焉其諸禁其竒衺者乎獄必以情<br>誅必當罪刑其故而宥其小過殲其渠首而不及於<br>非辜若黒白一二截然無差其諸辨其良賤與能不<br>能者乎修屯田之利驅其卒使隸農冬夏衣廪予無<br>失時其諸懲游惰而均稍食者乎若是則天子之所<br>以命公者可知也公遂起而應曰然某其敢不敬共<br>天子之命若臯陶裴度之事竊非某所及也請書之<br>遂書以為公贈<br>賀邑侯萬楓潭奬勸序</p>


<h4>文集卷四008-1</h4>
<p>夫史所以勸善而懼淫也古者列國各有史官若丘<br>明倚相之儔卓哉邈矣漢以來廼獨稱司馬氏是時<br>郡國上計先上太史用能網羅放失叅以石室金匱<br>之蔵以明天人之統覽得失之故闚興廢之端綜禮<br>樂之用勒成一書垂法来世盖非特子長之良於史<br>抑亦有所考信博而能徵者也我─國家倣古置官<br>其於分職詳矣每歳臺臣疏其屬而─廷遣之以代<br>時巡比竣事廼以其所受命─復而一方之治緩急<br>進退藩臬郡縣之吏賢愚才不才皆料簡其實而以<br>聞於─天子然則今之太史日執筆─天子左右其</p>


<h4>文集卷四008-2</h4>
<p>於四方之事可無須郡國計上而知而内臺之屬其<br>職與太史常相通為一故譽成則番君以永其芳訾<br>行則屠伯以流其惡榮辱止乎其身善滛垂於千禩<br>斯─國家所以馭世之大權而正百官之軌也余竊<br>恠子長之史漢興已七八十年而循吏一傳獨靳靳<br>焉豈亦未得其人歟將郡國所上有遺德與夫以一<br>計吏之微其好惡取舍良亦無當而遂欲書而傳之<br>此遷之所慎而不敢也不然則計簿具文安得獨弊<br>於孝宣之世乎今内臺─天子所任耳目之臣職親<br>而權重故其情必有所不忍負出有諭告之詞入有</p>


<h4>文集卷四009-1</h4>
<p>紏察之令故其志必有所畏以有畏之志挾不忍負<br>之情則其道常直而於言信此其所論賢愚才不才<br>正太史氏之所宜考信而書之以為天下勸懼者也<br>楓潭萬侯以歳庚子來令吾錫潔廉惠和有古循吏<br>之風踰年民安其政士服其敎侍御歴城趙君是用<br>表章其賢以勵屬邑而余適蒙─恩歸省又深知侯<br>盖喜侍御之得人而能為史氏助也夫以采摭於郡<br>國之吏既不若内臺之可信而内臺之可信則又不<br>若親得之於所見聞此余之於侯所以不容無言已<br>他日復歸執筆書一代循吏非侯其誰與惜乎余無</p>


<h4>文集卷四009-2</h4>
<p>子長之文而病其弗傳也趙君嘗儲英中秘有館閣<br>之雅其必更以是諗之諸同志者<br>擬六卿送衍聖公慶─賀禮成東歸序<br>予自童丱誦法夫子竊幸吾夫子之道之行雖不能<br>及其身而卒以淑萬世既得備觀載籍又益幸吾夫<br>子之道不獨以淑諸人而因以澤諸其子孫盖古今<br>稱世家者率推先孔氏而孔氏亦世有聞人以無隳<br>吾夫子敎者子思而下可數也其在戰國時則有若<br>齊相白時則有若魏相子順時則有若秦博士鮒之<br>非吾夫子裔耶其在漢時則有若大將軍延年也太</p>


<h4>文集卷四010-1</h4>
<p>常臧也大夫安國也僖也褒也融也之又吾夫子裔<br>也其在唐時則有若昌宇也振也巢父也戣也戡也<br>温裕温業也之又吾夫子裔也吾所知知猶未如孔<br>氏加詳然亦皇皇乎盛矣諸凡德業聞望與其履歴<br>之終始今具在史氏曰某為孔子如干代孫者無虚<br>策焉噫蔑以加矣予又觀歴代所以象賢之典至宋<br>愈盛而孔氏子孫之望於宋者不加多或弗及焉者<br>抑又何哉此殆氣數適然也然猶有若道輔者若傅<br>者若端者兹亦未為乏人矣我─國家稽古右文─<br>高皇帝闕里一祀為萬代首政儒道之振於今烈焉</p>


<h4>文集卷四010-2</h4>
<p>繼復建爾上公永世無極至於─列聖之所尊崇皆<br>視宋殊絶然而孔氏輙又不得如道輔者二三人以<br>其直道正節出為─朝廷光又何也予觀今世之人<br>雖甚强戾無道然入吾夫子廟而覿其遺像未有不<br>肅然敬者士有道鄒魯之風雖愚無知聞之輙欣然<br>向往何哉道固然也今天下不問海内外竊吾夫子<br>之緒敎以顯其身以為─朝廷用者何可指數而孔<br>氏子孫顧獨泯泯豈皆服吾夫子之道以自淑已乎<br>保身全名以養高而無當世意乎見今世仕者僅以<br>希世干禄謀身及家而耻與俱乎抑時未可乎遺世</p>


<h4>文集卷四011-1</h4>
<p>獨善其殆非吾夫子意也不然其亦可以出而仕也<br>况今─天子更化善治方大有為雖庸才下位皆知<br>自奮策而孔氏子孫顧獨不一見其又吾夫子意哉<br>今公之自─京師而歸也其既有覩矣歸且為諸孔<br>氏子若弟言之矣其當有奮而為─朝廷用者視漢<br>唐兹僅僅矣予固將慶孔氏之有人而又以賀─國<br>家之盛治也於是乎書以為贈<br>送李大夫擢貳松江序<br>余暇過全子汝禮而語政全子曰今之郡縣猶古也<br>而州非古也其必兼置之何也余曰是難之也盖其</p>


<h4>文集卷四011-2</h4>
<p>地阻要而民雜或夸竒負氣以縣則權輕而下玩之<br>以郡則賦弗給也故中而為州者難之也其長吏必<br>秩五品爵大夫有郡之權而奉上之費不大侈於縣<br>庶幾俗定而財易供全子曰今之序最而陟良者率<br>自州長史而使貳郡則位益崇然而失專達之職矣<br>夫專達者制宜而掣肘者妨政位崇抑亦有崇任焉<br>是優之乎曰優之郡猶州也諸錢榖訟獄爼豆軍旅<br>與文移賔使之往來必其長吏身之貳之所事事成<br>事爾或疑而以諮沓而分之理者無幾也而毁譽成<br>敗又弗貳責焉是其勞逸難易相什伯矣夫佐鬬者</p>


<h4>文集卷四012-1</h4>
<p>不賁諸而勝其掎角易也佐庖者不易牙而調其割<br>烹易也而謂不優之可乎是故任不期小大期於得<br>職政不期彼已期於宜民全子曰然則吾鄞有李大<br>夫者仕而守易易劇州也其難與邇擢而貳松江矣<br>松江大郡也其優之與曰然古今人言勢理相遼絶<br>者必曰燕越何則其道逺其風氣殊其嗜欲亦殊若<br>參商然雖今之易非古之易不猶有荊卿之流風乎<br>其慷忼悲歌不猶有丹之遺敎乎抑畿之内州也畿<br>之内州其錢榖訟獄爼豆軍旅與文移賔使之往來<br>颷至雨集毁譽成敗朝舉而夕上徹其不與他州等</p>


<h4>文集卷四012-2</h4>
<p>明矣而李大夫又鄞士也越人而燕庸之不甚哉其<br>難歟全子曰夫松獨非畿之内郡乎哉余曰不然南<br>北之殊乆矣生同聲長同情可以達言語通飲食者<br>惟吳越則然故以越治吳辟之以水治水也雖畿之<br>内郡固習之也而又貳焉微李大夫之才且賢吾猶<br>宜之廼今以李大夫往不猶以賁諸佐鬬以易牙佐<br>庖者乎甚哉其優之矣全子又曰夫李大夫老成而<br>敏特是其在易也多殊政焉蔽寃獄堤決河崇儒術<br>盖三載而旌而明之者相望也是可謂能易其難者<br>矣而以貳於松雖李大夫有弗自信其優者歟其行</p>


<h4>文集卷四013-1</h4>
<p>有弗樂者歟廼其僚陸君方為請贈言於予予病未<br>有以應也書此遺之可乎曰可<br>玉河小稿序<br>玉河小稿者予同年吳水部子誠所為詩若文也吳<br>子居玉河之壖與予宻邇故稿名焉我─皇上統御<br>肇修典禮罔不惟古之稽鴻規懿矩丕振百代惟兹<br>臣工亦罔不殫慮罄力奔走承事盖大者─郊─廟<br>其次宫館池籞翼然並新于時冬官之屬視百司為<br>難而選任亦重必擇强幹明敏有心計者廼能其官<br>而子誠又乆試政遂擢主水部既拜─命諸吏魚貫</p>


<h4>文集卷四013-2</h4>
<p>立庭下持紙求署貨有局材有塲賈輸商販輦積以<br>須惟時良苦雜入並緣為姦或依倚權貴請屬無厭<br>根盤絲棼不可以耳目理不可以軌法裁又百工旁<br>午月會日給歛有度而散無恒攻木者徯斵設色者<br>需繢一不繼則主者以為玩慢不舉職間有所紏讁<br>以警動其餘吳子用是益恪勤於官出入恒無寕暇<br>時然性獨喜為文辭懇懇不懈夫文主於志輔於氣<br>志定而氣完則其思不涸其詞雍容蔚然而有章粹<br>然而不叛於道今且求之龎雜倥偬之中其成鮮矣<br>余竊觀世之學者其始賾探竒搜皇皇然日若不足</p>


<h4>文集卷四014-1</h4>
<p>騖精游神擷華摛英期以文章名家追古作者一出<br>身仕輙盡捐其所業不啻弁髦何哉彼其志氣思慮<br>誠有所拂亂而沮奪之也又仕者率尚吏事厭文學<br>或操觚簿書之間以詞藝自見則衆皆指目之矣今<br>子誠既已陟仕籍官劇曹不為所拂亂沮奪以捐其<br>故業而其蔚然粹然而可觀者皆得之龎雜倥偬之<br>中夫人所優游以求之而不能至焉者也於乎是可<br>不謂好學而文篤志而有立者哉時子誠門人某将<br>梓其文以行聞余言請書以序<br>玉堂麗藻序</p>


<h4>文集卷四014-2</h4>
<p>玉堂麗藻者沈君德夫合同館諸君子所贈行之詩<br>而名之夫詩之作也所以咏歌嗟歎以抒其中之不<br>平者也非是則無所為詩今─國家清夷衮職靡闕<br>而德夫以諫臣乆次進丞大理於南寺以秩則卿貳<br>於司諫為崇以務則請讞於封駁為簡此─天子所<br>以旌言責之臣而優其敘者也而吾同館諸君子廼<br>猶有不平於中而不能已於言者何哉惟─皇上御<br>極十有四年乙未既廷策多士而賜之第矣復親試<br>於文華殿拔其什一發中秘之蔵群四方之彦以資<br>其多聞而淬勵其德業其游未嘗晨夕間盖驩然甚</p>


<h4>文集卷四015-1</h4>
<p>相得也又明年乃各授以職前後職諫垣者凡七人<br>德夫與焉然不三數年五人者已相繼補外其猶得<br>以正言直氣與余諸史氏日執簡─天子左右者惟<br>德夫與任君登之二人而已則諸君子於德夫之徃<br>也雖其秩崇其務簡知─天子將由是而遂大庸之<br>而於聚散盛衰之幾能不重有感於中而慨然為之<br>不平矣乎是故其辭和而不昵怨而無誹有悠長之<br>思焉其所發者真也抑金陵我─皇祖之所經營環<br>長江以為帶鍾山石城嵂屼而盤踞俯秦淮之清流<br>覽其土風六朝之墟於是乎在前瞻牛首矯若天闕</p>


<h4>文集卷四015-2</h4>
<p>徘徊東山憮然安石之想憩鳳臺臨鷺洲而悵太白<br>之雄才不復作也則所謂江山之美觀游之樂又孰<br>有如金陵者乎余江左人也往嘗數數為諸君子道<br>之未有不躍然願往者而德夫顧又獨先焉丞之職<br>於諸卿佐既若無所事事而地之所遇又足以寄其<br>耳目而適其餘閒此尤諸君子之所深羡也語有之<br>在心為志發言為詩諸君子寤寐金陵之勝而不可<br>得至故因其不平之懷而并發之其於江山之美觀<br>游之樂無不三致意焉盖詩之志也乃德夫固曰啟<br>諸君子之志者余也授之巻使序其端</p>


<h4>文集卷四016-1</h4>
<p>送同邑張掾序<br>文中子曰吏而登仕非古也愚竊以為不然古之官<br>人惟才是索不問其類雖以春秋戰國之敝而此意<br>猶存故管夷吾取盗二人趙文子所舉於晋國之士<br>七十有餘家皆筦庫也吏而登仕不猶愈乎後世有<br>廉孝明茂之科至於品以中正制以策舉崇以生徒<br>進士盖其用重則其取嚴故非其類者徃徃見擯於<br>流品所從來舊矣而非其類者亦輙謂清資要秩没<br>身不復可致多不自貴重顧藉故士益尊而取之而<br>用之其法益峻其指益嚴其雜流不得與士齒者獨</p>


<h4>文集卷四016-2</h4>
<p>吏乎哉然則吏而登仕猶古也其擯而不叙者非古<br>也─國家法古為治官人以才非類者多得效用故<br>吏之仕其途稍廓焉予觀今天下之大若藩臬若州<br>府縣其在州府若縣者又有若學校倉徼傳獄之微<br>皆有吏其滿考無過者皆得至於─京師其在─京<br>師若館閣以至於部府寺監凡設官之所又皆有吏<br>其又滿而無過者則遂得官帶歸鄉里計日而得官<br>焉盖其人非必雄俊明博苟僅如中人者他日皆一<br>官也然予觀今之吏其自藩臬府州若縣學校倉獄<br>傳而得至於─京師者常什一其自─京師若館閣</p>


<h4>文集卷四017-1</h4>
<p>部府寺監諸設官之所而得冠帶以歸其鄉里者常<br>什九何也譬如為山其功已半則必不肯舍其積年<br>之勞而苟於一旦至於冠帶以歸其鄉里而猶不得<br>官者宜又寡矣此則猶一簣未成而棄之也而或者<br>猶為之夫以積年勞之一簣未成而棄之其愚智可<br>知也已故書之以為吏朂使無以非類自嫌以一簣<br>棄成功也<br>老子煉丹圖序壽陳翁志槐六十<br>老氏之說與吾儒異指而為長生乆視之學者多祖<br>之然古之所以長生乆視者修其身而已後世乃有</p>


<h4>文集卷四017-2</h4>
<p>吹呴呼吸之法以吐故而納新又其後也則為黄冶<br>變化陋矣黄治變化云者今之所謂丹也吾鄉陳翁<br>志槐年六十適自江南來視其子户部君於京師户<br>部君謀所以為壽因得所謂老子煉丹圖者夫老子<br>信古之得道仁人長生而乆視者然余觀聃所論道<br>德五千言以及莊列諸子之所稱述皆修身之說耳<br>今此圖一翁弁顙而孺子色凝然盤屈坐目光内注<br>息深深若有所俟而其旁藥物水火烹治之狀種種<br>具者謂所鍊丹也則無乃有不類者與取世俗之術<br>之陋者而附麗古之真人此方外之士神其說以眩</p>


<h4>文集卷四018-1</h4>
<p>天下不足論也然圖者之意抑有可得而推者老子<br>之所謂丹豈夫黄冶變化之謂哉一以持之精炁神<br>以和之是其物不假於藥石也嗇以治人事天慈儉<br>不敢為天下先以為寶是其用不資於水火也虚静<br>以觀復雌黒辱以為守無為以為為是其功非有烹<br>治之節度也由是極於道德妙於玄反其嬰兒而老<br>子之丹於是乎在矣斯所以能長生而乆視者也然<br>道德之屬不可得而圖也圖其所謂藥物水火烹鍊<br>者而象之則頌禱之義其有章乎盖余嘗見世所圖<br>彭祖觀井者既寘木井上縱横若積而復絙其身於</p>


<h4>文集卷四018-2</h4>
<p>旁之大樹此豈誠然哉明祖之愛重其身若此耳聃<br>與彭皆養生家所宗今其圖亦大類求聃以丹求祖<br>以井二者皆失也觀者要得之象外而已余又觀陳<br>翁貌古而氣和愿而能仁其意謙然不競於世其容<br>寂然不擾於欲年既六十而視聴步履日以聰明便<br>利盖已庶幾能修其身者而余又申之以圖之意焉<br>翁將犂然有當於心則益求老子之丹而服之則於<br>長生乆視乎何有此亦户部君之意也余與户部君<br>同年而戚故為推而序之且以質之諸歌詠者<br>萱節圖序</p>


<h4>文集卷四019-1</h4>
<p>俞君汝成既第進士將遂以是歳夏六月乞差便省<br>其友為繪萱竹為圖系之詩歌使歸以壽而以諗於<br>予予曰善頌者必取類取類者必依其似頌而不獲<br>於義君子以為謟且誣也昔者屈平之作離騷所稱<br>多荃蕙蘅蘭辛夷杜若南國之詩取蘋蘩焉夫有明<br>信之志必象其潔而山谷澗溪芳烈之物於幽人之<br>貞固宜之今斯圖也而以壽逺於取類矣曰不然汝<br>成兄弟盖幼而孤母楊屏處一室中伶仃寒苦無族<br>姻之托又仰有舅姑日藉以共養提五七歳童子而<br>與共門内外之事生人之憂莫慘於此矣然母以貞</p>


<h4>文集卷四019-2</h4>
<p>信之操持之廿餘年而無貳慮生有養死有葬賔婚<br>百需十指具給字二子而教之曰必毋隳乃父之訓<br>雖丈夫之節不烈於此矣今汝成獲第而歸也驅車<br>而入里閭聲光燁燁動人耳目冠帶珮舄上堂奉巵<br>酒為壽母子相歡視廿餘年所經已恍若隔世事其<br>伶仃惸獨之憂有不遂釋然者乎鄉人之相與語曰<br>此某之孤也而母之節益大章明於時夫世之言忘<br>憂者必於萱言節者必於竹則斯圖之所取類也舍<br>二物其奚以哉抑竹直而不倨外澤而中虚形中規<br>聲中律吕盖風人嘗以比德於君子焉母素善敎夫</p>


<h4>文集卷四020-1</h4>
<p>既以節自成其身其又將益充其類成汝成以君子<br>之德而終其令名不然猶母之憂也而安能忘諸予<br>既與聞斯圖之義會汝成以序請遂次第其語而書<br>之<br>趙東浦暨吳安人雙壽叙<br>上海趙翁於嘉靖戊戌為七十之年厥配安人吳如<br>之而加二焉先是子成將歸為壽於誕辰以語其同<br>年王子王子曰嘻夫禮行於朝而民若德禮行於鄉<br>而民肅敬禮行于家而民作孝黄唐養老之政邈乎<br>罔質之矣記禮者率于虞夏商周詳焉而首曰有虞</p>


<h4>文集卷四020-2</h4>
<p>氏有虞氏則四代其昉也先王所以一庶政殖兆民<br>風四國淑百世者皆於是乎基之是故其化逺其澤<br>施於無窮則養老之禮隆之矣禮失而治衰故天下<br>有遺年者於以期民之孝敬而若德不亦難乎四代<br>上庠更老之政後世既無以稽之猶幸或存者惟鄉<br>飲禮耳然今之鄉飲非古也其輿合而齒尚盖彷彿<br>先王之意云故賢者修之以式治衆庶則之而成教<br>仁孝興行始乎鄉達諸天下繇此其訓也孔子曰吾<br>觀於鄉而知王道之易易也不其然哉不其然哉然<br>今郡邑不皆良大夫則鄉之舉也往往賔夫愿人耄</p>


<h4>文集卷四021-1</h4>
<p>老而几豆之或儒衣冠而閭市行者顧軒軒然西北<br>位斯德而齒者有不欲揖譲其間而其究亦為虚文<br>耳矣夫老也養不於朝齒也飲不於鄉則孝子之欲<br>親其親老其老者始各謀其時以為親壽而比黨之<br>人因合會羞飲焉以重其年盖朝失而索諸鄉鄉失<br>而成之家其流然也矧今─天子躬化導民明詔每<br>下輙求天下之老肉帛之而有司又時舉飲于鄉以<br>祗德意布常憲所謂朝與鄉之失殆稽古四代之政<br>而漸復之矣又奚家焉之足云壽矧今有位於朝者<br>率以滿考或未滿考而─天子下推恩之令例皆得</p>


<h4>文集卷四021-2</h4>
<p>封錫于其父母子成既有位矣而親之年適又相值<br>也其尚冀朝夕獲封以為親榮昭─天子之寵命而<br>曷為以私是圖抑亦使里有慕邑有漸焉家是以各<br>親其親人是以無犯齒其無乃非飲食之謂嘻是敎<br>之寓也夫能不忘─君寵忠也舉以榮親孝也有親<br>親之教焉仁也一事而三物成謂此類也夫既趙子<br>以請乃書而歸之<br>敕封孺人茹母楊氏七十壽叙<br>余觀天地之氣屈伸消息猶循環之無端故其散於<br>萬物也厚薄盛衰遲速强弱亦雜出而不齊夫豈獨</p>


<h4>文集卷四022-1</h4>
<p>氣之不齊將造物者亦有所靳而不輕畀之以其全<br>與抑亦使人有不可測者與故或厚焉而薄或衰焉<br>而盛其遲速强弱也亦然有得失之幾有終始之變<br>語曰松栢之下其草不殖此得失之幾也易有泰有<br>否有剥有復此終始之變也夫寒暑晝夜自天地猶<br>不能以常而况於人乎是故智士觀物而知微賢者<br>持盈以慮逺不强其所不可齊亦不妄意於其所不<br>可測而修已立德以俟其自至則造物者之於我將<br>亦有輔其所不能增益其所不足以厚吾終以大吾<br>之所得者矣噫此果造物者之有意與抑其理然也</p>


<h4>文集卷四022-2</h4>
<p>吾鄉茹君節菴嘗以英才偉志有聲庠序問比登甲<br>科為名進士筮仕為良吏而棲遲於州縣之職藩臬<br>之佐者若干年不克竟其所施設窺其意常若有齟<br>齬詆挫之疑嫉俗之憤而人亦數數為君弗平然至<br>于今而君之家聲日益光大有孺人之壽考焉有三<br>子之負荷焉有諸孫之绳绳焉則夫所以棲遲齟齬<br>於君之身固造物者將有以厚其終大其所得而故<br>靳其全示人以不可測者也夫以君之才力使少自<br>矜飾或有所附離如今之人則其仕未必不即達其<br>歸而休也未必若是遽然挾其能以與造物者争衡</p>


<h4>文集卷四023-1</h4>
<p>則所謂天定勝人之說將必有在其身之不能恤又<br>安能以其餘遺其身後而啟無窮之休耶信乎氣之<br>所鍾必鬱而盛物之所虧必有待而完以吾觀於茹<br>氏盖鬱而有待者也其澤未艾也歳辛丑三子者民<br>澤民望民瞻以孺人壽七十徵余文以祝余聞孺人<br>宦族子事節菴君夙有婦道又慈恵善訓諸子孫皆<br>雍雍觀法其致壽考盖又非偶然者故為書是說以<br>歸之使知節菴君之善遺而孺人之得于天者方未<br>已也<br>擬重刋文章正宗序</p>


<h4>文集卷四023-2</h4>
<p>夫自孔子没而斯文湮六經之道熄而微言絶數千<br>百年之間所謂鉅人宗工以文章鳴者盖彬彬焉然<br>而盛衰存乎運醇疵存乎道精粗存乎功則其高下<br>取舍殆有不能逃於尚論者之衡權矣今夫三代皆<br>文人六經皆文法而君子以為不然豈非至文不華<br>德立而言該者哉是故其中粹以和其外燁以光不<br>期於文而天下後世莫復以文争雄焉自今觀之或<br>播告以暢旨或敷陳以析義或紀載以該往或咏歌<br>以揄情旨暢則民可明也義析則變可盡也往該則<br>故可覈也情揄則志可章也然豈有意而為之哉如</p>


<h4>文集卷四024-1</h4>
<p>日月之光華如星辰之經緯繁麗如雲霞朝夕之瓌<br>竒絢赫倏忽萬状莫非自然而然故聖人之文天之<br>文也乃若後世之所謂文者吾惑焉非絺繪藻飾悦<br>耳目以為佳則或剽盗陳言熟爛可厭非窮探冥搜<br>為荒唐不經之語則鄙俚而無足觀而不然者又或<br>鈎章棘句竒澀聱牙險讋神鬼高嫓皇墳務以劌目<br>鉥心駭眩愚俗而實則假艱深文其淺近夫是以言<br>愈工而道愈離作之愈多而不可以為文之正也豈<br>六經之外三代而下獨無文乎抑亦氣運致然人不<br>得而與也雖然河海之深挹流者不一源而取潤日</p>


<h4>文集卷四024-2</h4>
<p>月之照遡光者隨小大而皆明聖人之道猶之河海<br>日月也故學術之士詞藝之賢以其明資博識宏才<br>雅思操觚搦管亦往往而有得焉雖醇疵異致精粗<br>靡一苟掇其精而采其醇要之不詭於六經云爾斯<br>於河海為正源於日月為正明而聖人之所不棄也<br>然代存制作家傳簡冊汗牛塞宇實浩以繁懼覽者<br>或昧焉矣迨宋儒真德秀氏乃獨於兹而究心焉於<br>是盡取古人之文自春秋以歴漢唐掇而采之於詩<br>則又上及順則之謡解阜之歌以詩書所軼存乎古<br>也序以世次體以類分而捴其凡例有四為辭之不</p>


<h4>文集卷四025-1</h4>
<p>可以已也故首之以辭命為議之可以見天下之心<br>也故次議論為古記事之别有史也故次叙事為詩<br>所以言志也故以詩賦終焉夫則其辭命可以明民<br>法其議論可以盡變效其叙事可以覈故模其詩賦<br>可以章志四體具而天下之文無餘法矣而必皆依<br>於古不繆於先王合於六經而庶幾哉為載道之作<br>夫是以殊世並美異人同工麗而不靡近而指逺高<br>不淪於虚竒不過其則約而盡豐而弗餘一展巻而<br>諸子心之精言之華皆於是乎在間又識其下方以<br>明取舍之意而捴其集以文章正宗名焉於乎是可</p>


<h4>文集卷四025-2</h4>
<p>以見西山之用心矣曰宗者以見其猶日月之明河<br>海之源曰正者以見其非旁流末光而天下後世之<br>欲為文未有不由之者匪是悉邪也不可以為宗也<br>是以至于今而業文者宗焉其利博矣顧其版乆漫<br>缺訛舛則亦未便覽觀遂出而重梓之而書其說以<br>序<br>擬金臺八景詩序<br>夫金臺古幽冀之域我─太宗以神武紹業用定厥<br>都是誠上游之地而天下之首其山川綿亘逶迤盤<br>峙兀業内拱外障風凝氣結入而守之足以朝萬方</p>


<h4>文集卷四026-1</h4>
<p>壮─皇居出而用之足以震逺邇撫戎狄殆天設之<br>以貽我國家使建不抜之基以恢千萬世之業者也<br>夫負百二之險其地固乗建瓴之勢其形便地固形<br>便斯王者之所以制天下而威不軌者也周詩有之<br>曰瞻彼洛矣維水泱泱在商頌曰商邑翼翼四方之<br>極夫是以能固家室而保後生焉豈非其處勢使然<br>哉予始至京師得觀所謂金臺八景詩者竊怪其不<br>能揚國靈頌─皇業而區區於雲山雪月之觀游望<br>之樂咏之歌之其無乃非商周詩人之意也乎噫是<br>可知也夫務德者遺險守道者忘力故盛世多逸情</p>


<h4>文集卷四026-2</h4>
<p>危時無易語昔召康公作詩於成王之時其首章曰<br>有巻者阿飄風自南此固不聞其有誇侈之情而張<br>大之語而今莫不以成王為令主康公為賢臣者何<br>哉惟其時而已我國家隆德顯治方將逺駕唐虞成<br>周之治歌似有所不屑焉者然存此詩以備採擇亦<br>以少續巻阿之歌云<br>擬重刋大學衍義序<br>六經群聖人之作後之言學與治者必稽焉學殊方<br>而協一治亦異則而同歸盖雖有内外本末而實相<br>為終始體用出入未有語治而不根於學語學而不</p>


<h4>文集卷四027-1</h4>
<p>及於治者也然不繇其序則渙而無紀不繇其要則<br>雜而易荒孔氏大學一書所以為之序而揭其要也<br>夫吾夫子之道即群聖人之道而吾夫子之說亦即<br>群聖人之說自曾子傳什已不能外六經而更為之<br>辭其曰克明峻德曰作新民曰於緝熈敬止曰宜其<br>家人曰於乎前王不忘皆六經說也亦足以見聖無<br>異道道無異說大學乃六經之捴會而吾夫子盖群<br>聖之大成顧夫子之經既宏大簡約曾氏之傳又加<br>詳該焉自宋儒真德秀氏衍義作而後六經群聖人<br>之道大學孔曾氏之心學所以為治治所以必本於</p>


<h4>文集卷四027-2</h4>
<p>學先后之序施為之要於是乎粲然益明且備矣舉<br>而措之誠足以為君人軌範時以交疎於君乃不克<br>卒究其施至今尚論宋治猶復為之扼擥惟我──<br>聖祖繼天立極方兵戈倥偬日不暇給獨於是書心<br>好而表章之適内殿落成即命侍臣書之廡壁便顧<br>諟也其所以上繼列聖之統而啟我國家千萬年之<br>治者要未為無助已─皇上緝熈聖學日就月將方<br>將以明德之藴大新斯民其於大學之道固躬行而<br>心得之矣顧板刻舊汗漫不足以備乙覽遂命重梓<br>焉以遺來世盖一舉而我─皇上稽古之學法祖之</p>


<h4>文集卷四028-1</h4>
<p>心裕後之規純王之治皆於是乎在是用記之以揚<br>厲於萬一若夫其綱二其目十有二其目之詳十有<br>四本書具存兹不重録<br>擬送太宰汪公致政南還序<br>所謂大臣者以天下為公不以毁譽榮辱不以進退<br>欣戚而其心常恐恐焉觀庶官之得行其職與否以<br>測國家治亂之機而因以為已榮辱欣戚盖庶官之<br>職不同而要無外於官守言責二者於言責而得其<br>言此尤國家大治之機而公天下者之所甚欲也何<br>則維辟作福維辟作威其爵之禄之廢之置之殺之</p>


<h4>文集卷四028-2</h4>
<p>生之予且奪之盖莫非一人之權而天下之所奉行<br>而弗敢逆者而諫官者乃欲奪其所予廢其所置屈<br>萬乗之尊以從一介兹非有回天之難者哉古之昏<br>世庸辟保回暱奸其所崇長信使雖以刀鋸之餘優<br>伶之賤阿保乳媪之微其臣且不敢言或言之而反<br>以為僇而况於左右之大臣素所信任者乎今太宰<br>大臣也─天子之所信任也雖有大故不可其廢去<br>宜出自─天子而今乃以四三諫臣言輙至致政去<br>是諫官之得其言而國家大治之機也吾意太宰有<br>公天下之心且將以為大賀焉而不復以已之毁譽</p>


<h4>文集卷四029-1</h4>
<p>進退為介介也且君子能必已之無媿而不能必天<br>下之無言故有蒙負俗之累而安受不韙之名而處<br>之若不聞也者其心有以自信而知天下之必有能<br>知我者也傳曰心苟無瑕何恤乎無家晋王昶有言<br>使已有可毁之行則彼言當矣使已無可毁之行則<br>彼言妄矣當則無怨於已妄則無害於身昶非知道<br>者猶若是吾又益知太宰之能自信而無恤乎天下<br>之有言與否也古之愛君者殺其身有益於君則為<br>之況廢其身以善其君乎太宰其有見矣不然以一<br>大臣之去宜不能無怏怏者而太宰不然其所惡有</p>


<h4>文集卷四029-2</h4>
<p>甚於去也太宰行予與祖焉因推其意以序</p>


<h4>文集卷五001-2</h4>
<p>校刻具茨先生文集巻五<br>書　　　　　　翰林院編脩王立道懋中著<br>與友人論文書<br>吾子不以某不佞而望以文章相麗益謂非有意於<br>某不可也故忘其淺鄙為足下誦其所聞夫自三代<br>而下能文者非一士論文者非一家要之能者未必<br>論論者又未必能也夫文之所以為高下夫人而能<br>言之然而作者往往戾焉故逖探冥搜者傷於虚雕<br>琢絺繪者傷於麗詰屈聱牙者傷於竒而竒之失為<br>甚焉夫文何自而始也效諸天也易曰觀乎天文以</p>


<h4>文集卷五002-1</h4>
<p>察時變日月星辰天之所以為文也其光有常明其<br>運有常度其經緯次舍有常所故能廣覆照經四時<br>成萬物而天下古今仰焉一或薄蝕之不得其明朓<br>朒之不順其運盈縮隱見之不安其所甚者孛飛<br>彗流出於耳目之所創見則人莫不指而異之何者<br>非天文之正也今且為廋詞恠語鈎章棘句險僻艱<br>澁不可識測而欲以示諸天下傳諸後世則人有不<br>指而異之者乎故竒譎之文則亦天之彗孛之類耳<br>非盛世之所宜有也昔人有言文非能為之為工乃<br>不能不為之為工六經尚矣古之文皆不能不為者</p>


<h4>文集卷五002-2</h4>
<p>也今之好竒之士則惟以能為為工耳夫是以作之<br>日益多而傳之日益寡作而不傳周子所謂輪轅飾<br>而人弗庸者也亦奚以文為哉大抵知德者無詭言<br>淺於道者多艱說古之君子内足而外章德至而言<br>立莫不平易正達温純爾雅不雕繪而巧不探搜而<br>逺無詰屈而竒不期於文而天下後世之能文者莫<br>加焉矣後之人德則不至而求諸辭辟諸塗刻繪畫<br>以為龍蛇鬼神不瓌詭其形變惑其勢則不足以駭<br>觀者而眩愚俗然而識者過焉則固土木之而已其<br>竒果何為哉故曰仁義之人其言藹如三代而上所</p>


<h4>文集卷五003-1</h4>
<p>謂文章之士即道德之徒也自夫岐而二之而後世<br>始無文矣昔魏氏典論號善論文大畧謂奏議宜雅<br>書論宜理銘誄尚實詞賦欲麗而曰文以氣為主是<br>皆辨其末而未探其本内無所得而虚為之辭吾弗<br>與也且文如兵其作之者猶将也将賢而謀豫則操<br>縱出入隨應而不窮故左右什伍紀律嚴明則其法<br>立威蓄而勢銳如風發河決則其氣充可攻可守可<br>進可退頃刻異用而機妙百出則其變備要之必主<br>於正而後竒以濟之此将之良也苟廢正而一徇其<br>竒則其軍鮮不僨焉而世必以為無能之将矣故兵</p>


<h4>文集卷五003-2</h4>
<p>無常形以正勝者什九文無常體以竒善者什一盤<br>誥之文則六經之什一耳效而似者猶未可為常而<br>況其萬不類也哉吾子於今之時不謂無志於文而<br>恐其溺於竒不繇其道則愚之所不能黙黙也然愚<br>固亦論而未能者吾子其毋以為費於辭<br>與王樗菴書<br>惟執事以正色直言偉然為留都倚重弟竊與有榮<br>焉然别來不一通訊者以寒暄私欵無當於進脩之<br>要治體之公不足以溷記室耳乃今則有不容於隱<br>情惜已以冐寒蟬之譏者弟常之人也常本劇郡錫</p>


<h4>文集卷五004-1</h4>
<p>亦劇邑數十年號為難治邇得守如張得令如萬盖<br>私心嘗為一方幸之然弟自入都以来所聞稍有不<br>諧於衆口者豈弟之闇於知人與抑人數面好惡毁<br>譽固有不盡得其平者歟浮議籍籍皆非事實常之<br>去留都尤近計執事亦嘗有聞故欲為一白之弟昨<br>以省覲家居亦歳餘家父在告則已踰七年矣其所<br>以自處與郡縣諸公之所以見待者執事當自知之<br>飾譽言以酬所私比匪人以罔知已諒非愚父子之<br>所能也往時應守子才僅以一二人私憤遂相詆排<br>守土者至今以常為畏塗論者且謂郡中更無能獨</p>


<h4>文集卷五004-2</h4>
<p>持公論者使弟輩蒙此譏指故聊復與執事圖之然<br>子才今竟何如詆排之者今竟何如今萬令已與行<br>取庻幾公道猶未昧至於張之賢否人言之是非更<br>冀執事徐察而明辨焉使他日不復謂郡中無一公<br>論則弟之私望也餘情不能縷縷<br>答王汝中書<br>追隨數日備承教誨别後惘然若有所失忽拜手札規以紫陽之旨申以著察之云甚慰甚慰僕素弱劣<br>懵於求道竊自謂平生所誦習與夫師友之所傳聞<br>皆支離汗漫徒務口耳故一意自為已慎獨求之庶</p>


<h4>文集卷五005-1</h4>
<p>幾簡逕易守雖稍覺得力然未敢保其終能不墮落<br>者夫亦于著察之說有未之思者乎敬聞教矣敬聞<br>教矣游杭之約俟妻父過此即當從行圖遂請益之<br>私就醫則又第二義也使去草附復雅愛惓惓容靣<br>并謝不具<br>傅虚岩書<br>昨春過錢塘既得縱覽湖山之勝且日從有道者游<br>聮床之談飫聞清論自謂與吾兄真有舊緣喜幸喜<br>幸臨行候别兄適有他會遂惘然解維歸家後又領<br>手教尤切感仰今春賤恙稍平促裝北上五月初始</p>


<h4>文集卷五005-2</h4>
<p>入京凡夫俗骨秪宜奔走風塵恐西湖孤山之靈方<br>将移勒絶我也弟雖懵於聞道然亦不可謂沉溺者<br>便中幸不惜指教鎮佛老僧好否因久闕敬特託貴<br>鄉高南宇處附此申悃餘惟照亮<br>張靜思書<br>家居數年重荷雅愛行時又辱禮意稠沓感媿無任<br>僕多病之軀習於踈懶一入塵途便覺非向来面目<br>山中日對鶯花泉石不復甚以為佳邇来奔趍車馬<br>間始知坐茂樹聴啼鳥觴咏從容古人所謂一日如<br>兩日者真不虚也此豈僕軰淺薄者能堪此福哉因</p>


<h4>文集卷五006-1</h4>
<p>執事知僕聊一道之他人當見笑以為不情也<br>華鴻山書<br>敝居去文府纔一二舍而載歳之間僅得三數奉晤<br>每展頌雅音良用耿耿踈懶習慣又常抱疾疢本不<br>堪驅馳而朝例拘以三年遂勉復來此行裝紛紜不<br>及造别門下罪歉無任時下伏審道履綏和─尊翁<br>老先生茂膺壽祉孝養日隆敬羡人便草草布候不<br>備<br>華補菴書<br>僕行時匆冗適─尊斾亦且西征遂不及盡晤言今</p>


<h4>文集卷五006-2</h4>
<p>猶怏恨使至辱手敎兼瓊章之賜感慰感慰僕五月<br>初已入都而多病之體又乆與静便殊為人事所苦<br>至於觚翰亦似相仇執事謂以忙中廢吟然猶多得<br>好句而僕以病中廢吟真無復一字可道也聞道匡<br>廬彭蠡之槩輙飄然有出塵之想倘執事他日盡覽<br>其勝當不惜為僕傾倒也<br>寄有懐翁第三書<br>到京後因病冗乆失脩候船頭華山還始有小啟附<br>上想已達臺下矣盛使至詢知道履綏和大舅暨尊<br>嫂已康吉喜慰無任辱翰教懇懇且以圖報豫養為</p>


<h4>文集卷五007-1</h4>
<p>誨非愛深骨肉何以有此不肖敬奉以周旋第恐病<br>軀孱劣終負─主恩耳比得老父書云四月初因張<br>静思年叔相携一識姑蘇諸山荊溪二洞老伯嘗有<br>此約倘秋涼無事一尋此盟亦山林一勝事也如何<br>賤體近已稍平但痰嗽猶未除蓋為鬱火所攻耳<br>與沈原約第三書<br>昨過滄州偶值貴屬胡大尹匆匆附候起居十年契<br>濶之懐殊未盡其一二擬入都後可嗣脩問而久静<br>之體苦於馳驅疾疢綿延尋復數月矣盖執事向知<br>弟已告歸或不知有荊婦之變今喜弟之還都而不</p>


<h4>文集卷五007-2</h4>
<p>知故疾之猶在也蹇薄之命不足以縻禄食無足為<br>道者執事以何時過錢塘弟故人武進吕君曾上謁<br>否吕君名朋與老父同鄉舉且有會文之雅平生謙<br>恭端慎清操絶人而仕不達自寳慶推官為遼東太<br>僕丞約居苦寒之地者七年今陞僅得市舶提舉幸<br>托屬下倘以事相見惟稍加禮遇不具<br>張湖村書<br>弟往歳在羈病愁困之中惟兄曲加存恤不啻骨肉<br>感激無任家居三閱冬春日惟閉關従事方藥於宻<br>友至親多闕問訊兼文旌益北愈乏鴻便方啚謝過</p>


<h4>文集卷五008-1</h4>
<p>門下而使至又辱手敎懇懇重以腆儀彌增感恧弟<br>自入都亦嘗抱病盖蹇薄之人不足縻肉食也奈何<br>使附候并謝餘惟順時自愛以需天寵是荷<br>答程松溪書<br>自毘陵西郭之别已載閱歳雖因卧病闕問未嘗不<br>馳情左右也去夏會羅念菴年伯具知道履綏和毅<br>然以興起斯文為任敬慰敬仰即擬訪醫白下兼得<br>一奉杖履目覩風敎之盛於山川都會間竟亦坐懶<br>不果素懐良自悵悵今春恐逾明例遂爾北裝入都<br>數月病亦如之舊業荒落殊無可謂請益之地因便</p>


<h4>文集卷五008-2</h4>
<p>先此附候八月承嘉刻并謝<br>唐荊川書<br>入都四月中間不病者僅數日耳盖孱薄之人不任<br>禄食所遣固應如此且乆在静中一涉塵途便非向<br>來靣目如執事茹素有年見腥肥滿案遂生嘔噦此<br>殆難與不知已者道也乆不通信執事必能亮之大<br>抵寒暄常語不足溷記室而身心所得又無可請敎<br>者几案間非醫藥即道書每展巻亦不能盡數行也<br>奈何奈何所幸毁譽得失了不置意中悠然日用飲<br>食而已知執事以尊嫂之故心事亦不甚佳然豫養</p>


<h4>文集卷五009-1</h4>
<p>自遣為望<br>寄羅念菴第二書<br>北來過京口曾有小啟煩何主政寄上爾時謂文石<br>當亦不逺旬月而乆至都下寂無所聞僕日夕以為<br>念顧是區區者不能為人始終即他日何以受知己<br>者之重托乎近得老父書乃知猶未竣工良媿良媿<br>夫冬以寒辭夏以暑辭想世之名一藝者偃蹇固如<br>是哉清秋伏審道履康謐讀書觀稼想於時事絶不<br>經耳目僕亦能羡老叔之樂而不能従也仙凡之隔<br>豈必於物外求之洞山兄明年得來此否幸一示知</p>


<h4>文集卷五009-2</h4>
<p>以副鄙懐僕自入都不能數日不藥大抵即往年所<br>病一涉塵勞遂復交作每自計非肉食人而復勉强<br>牽戀殊可自笑也適會曾司廳先生云有貴鄉人入<br>境之便艸艸附此抱恙不盡所欲言惟亮之<br>寄袁芳洲書<br>屢拜手札兼恵鹿角後至者尤佳因行促不及製已<br>托之舍弟矣飱和含嘉皆飫執事之德也感佩何極<br>僕數年家居頗於静中得趣一涉塵途便覺不堪兼<br>存亾聚散種種興懐雖復時念執事之敎欲一切割<br>棄然學道未至終難脫然又不能得如執事者相與</p>


<h4>文集卷五010-1</h4>
<p>朝夕汝之往日竹林之約自謂丙午可以必償而俗<br>縁多累竟作子虚今來回視金陵已若十洲三島之<br>外而執事亦遂如洪厓子晋不可扳矣<br>與艾居麓書<br>弟雅辱敎愛然不奉起居者已數年于兹蓋縁多病<br>之人兼以懶性習成遂闕敬于故人耳弟自甲辰得<br>賜告家居昨春因覔醫因一至杭以游客不可以妨<br>清政竟不敢與執事相聞徜徉湖山間半月而返緬<br>懐道雅日夕馳情兹因賤恙稍平勉復來此偶敝鄉<br>親吳忞者來為貴屬下深澤縣丞附候</p>


<h4>文集卷五010-2</h4>
<p>與懋及弟書二通<br>科場文字要氣充辭暢平正豐潤須於六七月間作<br>得百篇則自下筆有助然辭之繁簡亦要得中切忌<br>支離澁滯論表須胸中先立間架然後措辭亦不可<br>落塵腐套子策場偶記舊料亦要轉换恐至雷同耳<br>大抵所當甚留意者全在經書義與論表策乃其次<br>也最不可失先後緩急之序吾前兩科正坐此弊然<br>此亦姑就場屋中事論之至大功業固自有在也勉<br>之勉之─得書乃又聞我小姪不幸知以痧疹故也<br>執書惟省豈吾父子福過灾生又自念入仕以來凡</p>


<h4>文集卷五011-1</h4>
<p>瘠人肥家利己妨物如仕宦家故態惟恐分毫似之<br>良欲稍自樹為子孫地耳─吾父母年已五十以上<br>而僅一男孫懼無以共承膝下之歡今復失之矣天<br>乎何至此極也然正已以安命養身以俟時天亦乆<br>之自定吾平日與吾弟每不汲汲望以決科進取而<br>惟以徳義相規誨正以名利為浮榮而身心為實地<br>富貴有去來而子孫須善遺耳吾弟幸為後圖母過<br>自苦然吾前亾女意甚痛傷俗所謂土梗勸木梗也<br>歸計待考滿後恐礙叔叔會試須預啚之耳荇洲身<br>後孤寡可哀責在吾弟即此是學也前譲去田既無</p>


<h4>文集卷五011-2</h4>
<p>利他人之産亦聽其所之而已<br>附荊翁書一通<br>舅氏荊川書示王甥吾生平最難開口不是人央得<br>動的亦不是為親戚做人情的若是<br>令祖　令尊兩世有一不是清苦為善的我不好開<br>口汝家房子不遭倭子燒殘奔波苦楚我不好開口<br>不遇<br>梅林公高誼我亦不好開口有此三事輳合所以我<br>公道說了不是為親戚也毎思<br>令祖　令尊兩世小心謹慎毫髪不曾倚官趂錢毫</p>


<h4>文集卷五012-1</h4>
<p>髮不曾使勢害人江隂巷内老佛之語至今鄉評尚<br>在非親戚之私言也若身没后便與他人家一般毫<br>髮不蒙優恤則善人無以勸矣但<br>梅林公高誼所謂生死見交情者非今世之所有誠<br>當於古人中求之甥可益自感激不特努力讀書求<br>進尤當立志做人自少須曉得義利是非之辨尋向<br>上去以無墜<br>祖父一脉可繼之志亦所以成<br>梅林公扶植之盛心也勉之勉之毋怠毋怠<br>嘉靖丁已春二月</p>


<h4>文集卷五012-2</h4>
<p>疏<br>明職守疏<br>臣某謹─奏為明職守嚴紀述以勵庶官以憲萬世<br>事─臣聞古之人君必設左右史以紀言動故曰君<br>舉必書雖春秋列國之微亦復不廢斯職其義重矣<br>自漢而下代有其官孔明治蜀不立史則君子以為<br>譏謂其失所先務也我─太祖開創之初即立國史<br>院而設以起居注脩撰編脩檢討等官自後國史院<br>起居註之官不設而以史官并附之翰林院雖官制<br>沿革前後稍殊其欲以史事責之脩撰編脩檢討等</p>


<h4>文集卷五013-1</h4>
<p>官則固祖宗之意也臣讀大明會典所載朝儀記事<br>官居文官第一班之後稍上夫史官秩高者不過六<br>品而使躋居第一班之後稍上豈固以寵之哉欲其<br>便於視聴而言動有紀也夫因事設官故官不濫因<br>名求實故實不悖人臣之職不過官守言責兩端而<br>已今之給事中御史有言責者也内而府部寺監外<br>而藩臬郡邑有司之吏則皆有官守者也府部寺監<br>藩臬郡邑有司之吏不守其官給事中御史不盡其<br>言法得而紏之而黜罸之今史官之於史乃獨無所<br>事事而又得以逭其失官之罪者其初本具名而無</p>


<h4>文集卷五013-2</h4>
<p>實有官而不屬之以事非如户之錢榖刑之獄訟各<br>有司存云耳夫漢之時郡國上計先上太史故司馬<br>氏父子得有所纂叙以成一代之典今臣等備員史<br>局餘年矣自朝叅之外輙散歸私第問以史事且茫<br>然不知所答遂使神聖之謨烈閼而弗章賢士大夫<br>之業湮没無紀國家諸所興為皆訛闕雜亂於簿書<br>奏復之繁而不知所考信則夫居是官者尚安得晏<br>然歳會廪禄之入日受大官之供而不以為媿且畏<br>哉臣愚欲乞─陛下叅酌古今所以立史之義國家<br>所以設官之制而振其隳廢偷惰之習使臣等皆有</p>


<h4>文集卷五014-1</h4>
<p>所自効以無負於陛下所以簡畀之意夫左順門乃<br>章奏出入之地史館在焉臣愚欲請史臣二人給以<br>筆札兼之書人凡章疏之下諸司壹一繕録毎月終<br>封識而以蔵之内閣其有所遺誤輙以罪該日執簡<br>之吏庶乎職守不廢而臣等少逭曠官之譏紀述明<br>備而　國家有以立一代之大典矣臣昧死以聞<br>定貢法疏<br>謹奏為定貢法以振士習以光　聖治事竊惟　　<br>國家用人其途雖廣然出於科貢者常什之八九科<br>試以拔才雋歳貢以恤困滯　祖宗立法至詳且善</p>


<h4>文集卷五014-2</h4>
<p>矣然法乆而玩浸失初意臣忝備史職毎遇考試歳<br>貢生得與閱巻往往見其空踈腐俗詞氣索然雖考<br>列上等者亦僅舍短取長殊未有明博雅純之文可<br>上塵─聖覽者也此等即與附選則今日各有師儒<br>之任如仍入監則他日各有民社之寄夫衰白之士<br>乆躓塲屋其英姿銳氣磨礲都盡日暮途逺志無所<br>希而欲寄以民社任之師儒其不倒行而逆施者鮮<br>矣况今名儒碩輔莫不起身庠校而使此輩為之模<br>範且承順唯諾若子弟之事父兄能無汗顔而内慙<br>矣乎往者選貢之法行天下應貢之士一時號為得</p>


<h4>文集卷五015-1</h4>
<p>人然衰白困躓者莫不飲泣咨嗟自傷以數十年積<br>累之艱而終於槁項黄馘無復一命之望臣時又聞<br>提學官畏避罪謫或不拘廩增拔以充貢此又非─<br>祖宗之意矣夫才雋之士豈不能自奮於科第而復<br>使與困滯者競驅於途則胡不盡舉而廢之而獨行<br>科試之制其不然明矣─陛下推仁盡下使一如舊<br>章而又行補貢之令使困滯者咸得以自紓海内無<br>向隅之泣德至厚也臣愚以為科貢之途固宜並進<br>而天下學校所以序為先後以充貢者其法恐未為<br>盡得也何則今之所謂廪膳生員者定於提學官之</p>


<h4>文集卷五015-2</h4>
<p>一考而已既與食粮之次則他日充貢一以為先後<br>其十餘年之間凡遇考試文理非甚庸繆輙免於停<br>降罷黜苟不至於停降罷黜則遂私相慶以為幸而<br>進取之心日消靡矣此應貢者所以多庸才而年少<br>敏特者不能無扼挈仄目於後也竊惟─國家建學<br>育材著為定式毎府學廪生四十名州三十縣二十<br>至於一與食粮之次則他日必以充貢恐非立法之<br>初意也士有志者常少無志者常多彼其所成就自<br>謂可以無咎無譽以苟延歳月而徼一命之榮猶欲<br>其激發奮勵以從事於學問不亦難乎臣愚欲稍更</p>


<h4>文集卷五016-1</h4>
<p>定其法使廪膳有一定之額而無一定之人貢者雖<br>以年資為後先而實以才否為遲速勅行天下提學<br>官俱以嘉靖二十二年為始嚴加考試各學生員毎<br>府以四十人為優等不拘廪增附皆得與食粮之數<br>州則三十縣二十其數既定中間雖有中式丁憂事<br>故等項不復替補存其粮於所在以給諸生之貧而<br>無告者焉至次年再考亦如之以至於三考四考五<br>六考亦如之其有初考與四十人之列而再考居下<br>則不復與之粮再考居下而三考復與四十人之列<br>則其粮又復與之其每考居四十人之列者則常食</p>


<h4>文集卷五016-2</h4>
<p>其粮不待言矣予奪一程其能故不才者無憾於失<br>選補不泥於格故才者益勵其業考案一定無復頂<br>補申請之煩而學之官吏亦不得挾此以媒利矣然<br>偏方狹境生員之食廪者未必一如原定之額或不<br>及數或半之甚者不及其半則又當何如夫食粮實<br>補之數各學俱有定籍今須一以嘉靖二十年為凖<br>府學生實補之數原三十人者今止以三十人為優<br>等二十五人者亦止以二十五人為優等至於州縣<br>俱可類推矣至於應貢之日則提學官不必再試但<br>計其食粮歳月多者即行起送赴京或食粮歳月多</p>


<h4>文集卷五017-1</h4>
<p>寡同者不拘二人或四五人府州縣通行送提學官<br>再試擇其更優者一人充之夫既以食粮歳月多者<br>為貢則必毎考皆優等之士貢者既皆每考優等之<br>士則豈復有庸才得厠其間以玷─國家爵命之榮<br>如今日者哉或者以為此法未可即行臣請先以食<br>粮之法行之目前起貢者姑循其舊限以五六年后<br>舊食粮者稍稍起貢然後行此亦自有漸而民不驚<br>矣如蒙俞伏乞─敕該部詳議可否或中間未盡事<br>宜一併斟酌具奏─賜之施行庶使才雋之士進有<br>所奮而無逡巡歳月之念退得所師而無汗顔模範</p>


<h4>文集卷五017-2</h4>
<p>之人其於─陛下聖明之治或可少禆萬一天下幸<br>甚臣亦不勝幸甚原係定貢法以振士習以光─聖<br>治事理未敢擅便謹具奏─聞伏候─勅旨<br>乞省親疏<br>謹奏為懇乞─天恩給假省親事臣伏覩─大明會<br>典内一欵兩京文職有離家六年之乆給假省親者<br>查無違礙許其歸省盖惟我─國家以孝治天下故<br>為是著令所以體群臣而憫其私也臣原籍直隸常<br>州府無錫縣人臣父表由進士歴南京禮部客主司<br>署郎中事主事臣以嘉靖十三年叨中應天府鄉試</p>


<h4>文集卷五018-1</h4>
<p>臣父適以本部祠祭司主事在任臣即於是年九月<br>間辭臣父母領文前赴禮部嘉靖十四年會試蒙─<br>賜進士出身改翰林院庶吉士至十五年十一月初<br>三日臣父具本奏乞放回原籍養病因寓臣書備言<br>所患臣時念父深切即欲乞歸省侍但猥叨─皇上<br>作養之恩未能少効尺寸未敢言私十六年正月又<br>蒙─聖恩授以今職十八年十二月歴俸一考給由<br>外今年五月十一日臣父復以乆病未痊奏乞再容<br>原籍調理令義男王泰抱齎因以原稿付臣臣讀之<br>倍增憂思日夜不寧兼舊患怔忡暫止復發寝食俱</p>


<h4>文集卷五018-2</h4>
<p>廢是以敢援前例昧死陳情伏望─勅下吏部查照<br>近年翰林院侍讀等官華察事例容臣回籍省親倘<br>臣父幸得痊安筋力未衰臣父子自當依限前來供<br>職誓竭犬馬以少報─聖恩於萬一臣不勝戰慄懇<br>切祈望之至<br>告養病第一疏<br>謹奏為患病不能供職懇乞─天恩容令回籍調理<br>以圖補報事臣原籍直隸常州府無錫縣人由嘉靖<br>十四年進士改庶吉士除授今職竊禄十年慙無寸<br>補縁臣體質孱弱素多疾疢本年二月初偶感風邪</p>


<h4>文集卷五019-1</h4>
<p>發嗽不已加以痰火上升中氣鬱塞伏枕逾時藥餌<br>寡效延至六月十七日忽得家書臣妻唐氏於五月<br>二十一日在原籍病故臣於病中驚聞此變痰火轉<br>盛怔忡不寧且臣父母衰年垂白知臣久疾未愈時<br>切憂思近因臣妻之變悲勞百端臣心日夕懸念又<br>臣妻遺下一子兩女皆在提孩煢煢靡恃伏望─皇<br>上憫臣疾患沉綿情極哀迫─勅下吏部查照近年<br>翰林院檢討王維楨等事例容臣暫回原籍調理庶<br>得少延殘喘倘螻蟻微軀未即顛隕自當奔走供職<br>誓竭犬馬以仰酬─皇上天地再造之恩臣不勝惶</p>


<h4>文集卷五019-2</h4>
<p>懼哀懇之至為此具本令義男王紹抱齎謹具奏<br>聞伏候─勅旨<br>第二疏<br>謹奏為患病不能供職懇乞─天恩容令回籍調理<br>以圖補報事臣原籍直隸常州府無錫縣人由嘉靖<br>十四年進士改庶吉士除授今職縁臣南方下士水<br>土未諳自竊禄以來積乖攝養且體質孱弱疾患易<br>侵本年六月間偶因衝冐暑雨饑飽非時致傷中氣<br>而過以虚隂之藥投之實陽遂使邪火上攻咳嗽頓<br>作痰涎升壅日夜靡寧伏枕經時漸就羸瘠詢之醫</p>


<h4>文集卷五020-1</h4>
<p>家咸言病在肺胃受傷已深非旦夕可療况臣父母<br>俱在衰齡家復多難臣恐其聞而憂念每書問訊但<br>以無恙報之然疾痛則思父母人子之情此又臣之<br>所以反覆于懐不能自解而日益以病者也伏望─<br>皇上憫臣疾患沉綿私情鬱結─勅下吏部查照近<br>年翰林院編脩駱文盛等事例容臣暫回原籍調理<br>倘螻蟻㣲軀未即顛隕自當奔走供職誓竭犬馬以<br>仰酬─皇上天地再造之恩臣不勝惶懼哀懇祈望<br>之至為此具本令義男王紹抱齎謹具奏─聞<br>第三疏</p>


<h4>文集卷五020-2</h4>
<p>謹奏為病勢危急再乞─天恩早令回籍調理以全<br>生命事本年閏九月初八日該臣奏為患病不能供<br>職懇乞─天恩容令回籍調理以圖補報事奉──<br>聖旨該部知道欽此臣惟臣之病盖在肺胃之間醫<br>從肺胃間攻數不售效是病于藥無賴也初臣嬰疾<br>時念二親垂白懼令有聞然獨旅沉綿骨肉背離苦<br>思一歸就父母側臣之為懐又如此乃今伏在枕褥<br>涉歴數月節序漸深疾憂漸加驅之無術去又不獲<br>玄冬永夜目不交睫咳嗽連十數發未已神虛魂揺<br>卧視床屋若水波上下臣形質本癯又積疴相纏遂</p>


<h4>文集卷五021-1</h4>
<p>至骨立食兼日不盡一器鄉里朋識憐而訊之者見<br>輙惻惻臣之命已危若累碁幸即得去就父母訪醫<br>藥沉憂既釋更事調理臣之病庶可已也若延而未<br>去恐二豎守膏肓竟為臣難臣之病未可已也伏望<br>皇上憫臣病勢危急病懐痛切─勅下吏部查照前<br>奏翰林院編脩駱文盛等事例早令回還倘枯株再<br>榮羅雀復奮即─皇上天地再生之德也臣不勝惶<br>懼哀懇之至為此具本令義男王紹抱齎謹具奏─<br>聞<br>碑</p>


<h4>文集卷五021-2</h4>
<p>擬奉─敕撰新建歴代帝王廟碑<br>臣惟功徳立而後可以享百世之祀明聖備而後可<br>以定百世之禮故祀無非族所以明典也禮不虚行<br>所以詒則也大哉祀乎禮之所尊也義之所起也而<br>百王之所崇也非天下之至明聖其孰能與於此夫<br>天下之生乆矣遐觀厥初其異於禽獸者無幾也不<br>惟不異於禽獸而且無以勝其爪牙角毒之烈也汎<br>濫懐襄民之不為魚者亦無幾也乃今得以安居暇<br>食優游焉終其天年而不夭傷而為之上者亦得升<br>冕端委以治民臨諸侯其誰與致此也故自羲農黄</p>


<h4>文集卷五022-1</h4>
<p>帝肇其治金天高辛高陽擴其化而堯舜禹湯武王<br>協其成其功徳胡可勝紀也繼是則存亾治亂相尋<br>於無窮而斯民之禍兹益酷矣則夫高祖光武之於<br>漢太宗之於唐太祖之於宋世祖之於元雖未可以<br>方古帝王而其克亂除禍濟世安民抑亦不可謂其<br>功徳之淺淺己夫法施於民則祀之以死勤事則祀<br>之以勞定國則祀之與夫能禦大災能捍大患者皆<br>在祀典此聖王所以制祀之法也故自伏羲而下廟<br>而爼豆之其禮宜矣然自漢以来雖代不廢祀而廟<br>於京師而合祀之則昉於唐之天寶宋亦因之我─</p>


<h4>文集卷五022-2</h4>
<p>太祖立廟於雞鳴山之陽所祀帝王自伏羲至元世<br>祖其位凡十有六而配享者風后而下三十七人左<br>右列之法乎古也然自─文皇帝於兹定鼎則若郊<br>社若─宗廟既皆為之改建矣而帝王廟祀尚循金<br>陵之舊恐未足以明彛典稱秩祀之意我─皇上方<br>以憲天之道稽古之學一新制作於凡類禋望秩之<br>典靡不究定禮備樂和品式煥如矣乃卜地於─京<br>師阜城門之隙草圖鳩工而始作廟焉凡壖垣門廡<br>堂寝庭戺與夫庖庫井舍之微莫不縪繕翼然燦然<br>儉而弗陋華而弗逾盖誠足以妥神靈而昭崇報矣</p>


<h4>文集卷五023-1</h4>
<p>夫禮曰作者之謂聖述者之謂明明聖者述作之謂<br>我─皇上修─太祖之秩祀述也廟於京師作也協<br>諸義而協可以垂逺之其所祭之可以不淫所謂明<br>且聖者兹其在乎廟成當紀其事於麗牲之碑臣愚<br>適奉─成命因拜手稽首而謹書之<br>箴<br>克己箴<br>天生烝民惟形與性物感無窮人化斯順往聖克念<br>乃達諸天危微之幾舜禹是傳孰無人心理順則徳<br>孰無道心欲勝則賊心亦靡二理欲爭之紜紜萬感</p>


<h4>文集卷五023-2</h4>
<p>憧憧百思已自我生亦自我克君子制之若臨大敵<br>我志惟一鼓之而靡我力果毅降旗奔師净彼氛垢<br>湛吾虚明解心之梏復性之恒口無過言身罔擇行<br>視逺惟明聰徳以聴視聴言動非禮勿為昔者顔子<br>嘗從事於斯厥功已至不貳不遷回也好學夫子稱<br>焉彼為大賢而猶若是顧兹何人忘其有事曰明以<br>察曰健以決希顔亦顔敢告來哲<br>大司馬箴<br>書賛徂征易稱帥師赫赫九伐姦宄以威古云佳兵<br>其噐不祥正人乃興亂是用亡穆征犬戎祭父納諫</p>


<h4>文集卷五024-1</h4>
<p>懼徳弗耀而勤民於逺秦任三帥覆師于殽違彼良<br>士而勇夫是謀先王有道守在四夷漢失厥策翦我<br>群黎兵不可去武不可黷皇皇六師辟之荊棘如火<br>自焚無或弗戢禁臣司兵敢告執戟<br>光禄箴<br>惟聖饗帝惟辟玉食廼烹廼饔既時既飭以共粢牲<br>以眡珍物無曰不會冢宰是職在昔聖王飯簋啜鉶<br>不以天下奉予一人周文即功惄焉朝昃池酒林肉<br>殷商用滅駢脇曼膚國乃多瘠孟子盖惡夫庖有肥<br>肉而民饑色禄臣司膳敢告執滌</p>


<h4>文集卷五024-2</h4>
<p>太史箴<br>茫茫古今上下曷稽爰惟太史簡策是司彤管煌煌<br>左言右事善人以勸淫人以懼佚旦同心成罔邪徳<br>董狐之書是稱良直南史侃侃齊不失賊夫子修春<br>秋而萬世允則惟昔聖王業業小心出入起居廼罔<br>不欽勿以深宫勿以大庭書而不法我無以示我後<br>人史臣司牘敢告執典<br>鴻臚箴<br>穆穆聖王垂裳而治聴政修令軌儀昭物則百辟卿<br>士是寅是祗會朝既盈蹌蹌濟濟各有攸職雞鳴以</p>


<h4>文集卷五025-1</h4>
<p>俟昔在周王惕夜未央視彼庭燎晣晣其光一日二<br>日無或爽厥常亦有淫辟俾晝作夜蔑彼典則而以<br>自逸暇百工是師用隳理於天下臚臣司儀敢告在<br>陛<br>太常箴<br>明明天子允秩三禮廼立奉常鬼神是主無怠於守<br>無淫於祀統和天人禔福備至其惟徳馨罔以稷黍<br>聖禹致孝衣惡食菲殷人尚鬼俗以僿弊齊景矯誣<br>歸過祝史楚稱先王不越望以祭於乎興國聴民亾<br>國聴神時謂不淫惟齋明中正以徼上帝之歆常臣</p>


<h4>文集卷五025-2</h4>
<p>司禮敢告執籩<br>廷尉箴<br>民之有情弗割于欲期于無刑乃利用獄虞周兢兢<br>或易一夫惟欽惟中懼濫法于非辜其在叔世三辟<br>乃興民弗見徳錐刀是争周圄以空秦血流離夫豈<br>不威二世而夷平仲一言齊踊不鬻漢文弛刑白骨<br>乃肉天矜于民其徳好生弗克若天儀鑒于秦尉臣<br>司獄敢告閽人<br>司空箴<br>惟王建國廼立司空以分六職以捴百工程力順時</p>


<h4>文集卷五026-1</h4>
<p>是經是營罔曰有民觀于定中罔曰有財間於農功<br>昔在堯禹土茨卑宫降於癸辛侈窮九重瑶臺瓊室<br>廼貿厥宗虒祈弱晋章華敝楚阿房未成咸陽以火<br>崇高雕鏤億兆攸詛先民有言松栢瘠土以鬼則神<br>勞以人則民苦未央壮麗漢高斯怒土臣司空敢告<br>在户<br>銘<br>求放心齋銘并序<br>今夫人之有心可以宰萬物攝群動參乎天地而立<br>人極此其為體甚微為用甚大而其妙則有甚不可</p>


<h4>文集卷五026-2</h4>
<p>測者故或跬步之頃出入異域一腔之内存亾異時<br>倏而往忽而來其身猶在此而飛揚馳騖茫焉不知<br>幾千里之逺盖其放之甚易而約之實難固未有不<br>待操而存舍之而不忘者也古之聖賢其心雖未嘗<br>不存然而日兢兢焉所以約之而不使其或放者猶<br>自力也是故有危微以為之辨焉有禮以為之制焉<br>有敬怠義欲以為之戒焉有格物致知誠意以為之<br>次焉夫是以志定而不移或夕而惕若或昧爽而丕<br>顯或屋漏而不愧或盤盂几席觴豆而有銘有戒夫<br>是以功宻而不弛志定故思慮往來不能移功宻故</p>


<h4>文集卷五027-1</h4>
<p>造次顛沛必於是盖聖賢所以能常存其心而不放<br>以宰萬物攝群動參天地而立人極者良有在耳然<br>自中人以下顧縱焉而不知檢此聖人之所以益聖<br>愚人之所以益愚而孟軻氏之所深憂也夫夫人有<br>雞犬放則知求之而心放則不知求豈愛心弗若鷄<br>犬哉弗思甚也故曰學問之道無他求其放心而已<br>矣其将以覺天下之迷而示之要乎愚讀其書至此<br>未嘗不為之惕然省惴然懼也因即所居之齋而顔<br>之曰求放心以倣古韋弦之義云銘曰<br>惟皇降衷乃鈞是人胡聖而賢胡為獸禽匪人則異</p>


<h4>文集卷五027-2</h4>
<p>而異者心是惟方寸至神且靈時出時入誰與将迎<br>出或千里匪形可尋其反而入泰然吾身存亾之間<br>天壤攸分惟古君子其中惺惺晝為宵得息養瞬存<br>孰謂一念時罔弗欽孰謂造次時罔弗矜存存不息<br>湛然虚明如卒有帥如民有君百為萬感動應乎貞<br>乃知吾心厥係匪輕乃知聖賢亦非性生舍之則否<br>操之斯成欲克由聖永鑒斯銘<br>進齋銘<br>易稱忠信所以進德乾乾之誠自朝中昃惟自暴棄<br>是為下愚與聖同類而歸則殊觱沸百川淵停澤匯</p>


<h4>文集卷五028-1</h4>
<p>其流不息乃放四海平陸覆土一簣未盈日徃靡怠<br>丘山崇成豈曰駑馬不如騏驥十駕不舍千里爰致<br>邈彼秦越載陟其垂心則弗競道匪逺而謂予何人<br>回實晞舜仲尼盖曰吾見其進而我晞顔亦步亦趨<br>誰謂今日非顔之徒　予姻丈沈君謙退士也而以<br>進名齋盖有崇徳之志焉頃以國子乆次謁選天曹<br>僅得南鴻臚署丞予益知其非嗜進者夫惟日不足<br>吉凶同情為善為利其孳孳亦一而己予嘉君之志<br>在此而不在彼也於其行書此銘遺之庶幾古人贈<br>言之義并以為他日助　校刻具茨先生文集巻五</p>


<h4>文集卷六001-2</h4>
<p>校刻具茨先生文集巻之六<br>雜著　　　　翰林院編脩王立道懋中著<br>原政<br>夫升降者道也善惡者政也隆汙者治也治由政出<br>政由道立道降而政之善政善而治之汙者古今未<br>之或聞也古之帝王求於道而不求於政故道得而<br>政隨之後世求於政而不求於道是故政非其政治<br>非其治而今之天下若異於古之天下云耳昔者大<br>禹以六府三事告其君而曰徳惟善政其在洪範曰<br>農用八政而必曰建用皇極者何也皆道也故徳行</p>


<h4>文集卷六002-1</h4>
<p>而府事叙皇極建而八政舉矣夫子之所謂人存政<br>舉修身以道者皆是之謂也然而政之在天下也以<br>道為體以時為用故離道非政也違時亦非政也易<br>曰通其變使民不倦神而化之使民宜之昔者三代<br>之興也夏以尚忠為政商以尚質為政而周以尚文<br>為政若是乎政之不同也政不同而同歸于治者何<br>哉道而已是故殷因於夏禮而周因於殷禮禮云禮<br>云即道之謂也天不變道亦不變以不變之道而損<br>益夫不得不變之法故纘禹服者非蹈常而反商之<br>政不可遂以為好異也不然則違時之治其與夫徒</p>


<h4>文集卷六002-2</h4>
<p>法之弊恐亦無大相過矣故曰道者所以立本也不<br>可不一法者所以適治也不必盡同是知道存之謂<br>政建其有極之謂政通變之謂政宜於民之謂政此<br>聖之徳而王之業三代之所以能長乆者此也漢唐<br>而下其政可得而言矣封建削而郡縣以分民井田<br>裂而租庸以率賦肉刑廢而箠笞以禁暴其於三代<br>之政之大皆蕩然矣然而論治者猶或後焉以為棄<br>其道而弗由則法之存無益也是故由其道則循漢<br>唐之法而可以適於治不由其道則雖純乎三代之<br>政猶不免為徒法而已善乎歐陽子之言曰三代而</p>


<h4>文集卷六003-1</h4>
<p>上治出於一而禮樂達於天下三代而下治出於二<br>而禮樂為虛文夫所謂出於一者道即政政即道也<br>後世離政於道而虚文以為治焉則雖謂之無政可<br>耳愚故曰升降者道也善惡者政也隆汙者治也推<br>而本之作原政<br>巧拙辨<br>客有問於予曰僕聞聖人賤巧而貴拙信乎予曰不<br>然夫觀變而化裁者聖之能也因時而守則者士之<br>修也奚而巧奚而拙吾聞古有羲之畫卦舜之使民<br>禹之治水經緯天地而不窮範圍民物而各得其斯</p>


<h4>文集卷六003-2</h4>
<p>以為天下之大巧與亦有大拙若龍逢比干之死箕<br>子之囚奴夷齊之餓屈原之沉湘而世固未有不以<br>為忠且義也故曰聖有所通時有所窮無巧無拙惟<br>變所適且子獨不觀夫化工之着於物也物物曲成<br>類無雕刻然者斯亦天地之大巧也然而人猶有憾<br>獨非拙與仲尼聖而多能有天縱之巧而齟齬坎坷<br>終身不一遇雖謂之拙可也吾聞羿之射僚之丸造<br>父王良之御扁之斵輪庖丁之解牛和緩之醫梓慶<br>之鐻匠石之運斤皆以一藝之巧絶於時而名後世<br>而况夫天下之大巧哉若之何其賤巧也客曰然則</p>


<h4>文集卷六004-1</h4>
<p>巧拙皆無不可與予曰不然夫巧或用之而善或用<br>之而不善用之而善則為通變為神化為徳慧為仁<br>術其不善者賊而已矣此漢隂老人之所以廢轆轤<br>而孟子耻機變也惟拙亦然參之魯回之愚吾知其<br>非宋人拾劵而田父蔵石之類也客曰然則吾其從<br>巧與予曰人生而静天之性也感於物而動性之欲<br>也拙其由於性乎巧其由於欲乎故拙之用其過少<br>而巧之用其過多天人之殊也夫拙古今一而已矣<br>而世之所謂巧者吾無得而窮也巧於言者喔咿滑<br>稽巧於色者嫵媚嬉怡巧於容者便獧輕捷巧於文</p>


<h4>文集卷六004-2</h4>
<p>者淫浮夸耀巧於謀者隂詭狡險千態百變若出若<br>沒子将從之吾且懼子之未能也且世亦有因拙以<br>為巧者亦有因巧以為拙者吾聞老呥守黑而得長<br>生商丘開窮老而子華以為上客寗武子愚而衛國<br>賴之絳侯木訥而卒定劉氏後斯非所謂因拙以為<br>巧者與吾又聞鄷舒以三雋才殺身智瑤以五賢亾<br>族晁錯以智囊死東市里克以中立禍晋國儀秦駢<br>戮李斯具五刑斯非所謂因巧以為拙者與子獨不<br>見夫鼯鼠乎挾其五技而不免為鴟鳶食者所長非<br>所用也子又獨不見夫楚國之狙乎伐其巧以搏王</p>


<h4>文集卷六005-1</h4>
<p>之矢而不知養由基之鳴弦其後也故曰木訥近仁<br>盛徳若不足顔子如愚而非愚揚雄草玄而尚白歸<br>真反樸以道為質人之所拙我之所徳<br>道學俗學曲學偽學辨<br>古之為學者一今之為學者四四者何也曰道學曰<br>俗學曰曲學曰偽學夫民生倥侗顓蒙非學則愚然<br>而道者學之事也故記曰人不學不知道古之聖賢<br>自其少之所習而至於終身由之自其名物度數而<br>達於義理性命之微自其身之所以自治而推之以<br>治天下國家自其一事一物而範圍天地之廣皆學</p>


<h4>文集卷六005-2</h4>
<p>也皆學則皆道也是故語其道則精一以執中多聞<br>以建事前言往行以畜徳格物致知以誠意正心而<br>修其身而未嘗不得之於學語其學則有好問好察<br>之誠有昌言之拜有終始之典有制事制心之功有<br>敬怠義欲之戒而其為法也甚備亦未嘗不本於道<br>然則何道非學亦何學非道兹其道學之所由名也<br>自夫功利之說有以耀斯民之耳目而淪溺天下之<br>心於是乎世之所以為學者始有不出於道而徒以<br>章句記誦為功文詞組繪為玩聞見口耳為習期以<br>發策决科榮身肥家無餘事矣夫是之謂俗學抑亦</p>


<h4>文集卷六006-1</h4>
<p>有志不足以定守術不足以濟務而徒苟容取寵上<br>以媚人主而下以恱當世因之以載高位竊厚禄而<br>方且自以為得兹孟子所謂以道徇乎人賈山所謂<br>修之於家而壊之於天子之庭者也夫是之謂曲學<br>末世滋偽抑亦有儒其衣冠言必稱聖賢而夷考其<br>素有庶人之所不屑者所謂窮理盡性皆非其心得<br>之説而人心天命不過為誣世之辭徳不足以修身<br>正俗而術足以鼓動後生才不足以經世濟物而辨<br>足以傾惑是非清不足以立懦亷頑而詐足以盜名<br>竊位凡其所為皆名與實反心與迹違而終不足以</p>


<h4>文集卷六006-2</h4>
<p>欺天下後世夫是之謂偽學於乎古人之學一而已<br>矣聖之所以為聖者此也賢之所以為賢者此也帝<br>之所以為帝而王之所以為王者亦此也夫曷嘗有道<br>外之學哉今之所以岐而四之者吾不知其說也盖<br>自夫夏侯氏以明經取青紫而桓榮以車馬印綬侈<br>稽古之功則俗學於是乎起矣叔孫面諛以得貴幸<br>公孫弘本學春秋而枉已阿世徒步取宰相封侯則<br>曲學於是乎起矣至於偽學之興莫知所自吾聞之<br>王制行偽而堅言偽而辨學非而博順非而澤以疑<br>衆殺而吾夫子所以有少正夘之戮亦以此則偽學</p>


<h4>文集卷六007-1</h4>
<p>自先王之時已有之直不若後世之成俗耳夫是四<br>者之學其邪正是非盖章章明甚而猶有待於辨者<br>何也程氏有言昔之惑人也乗其迷暗今之入人也<br>因其高明盖明道特以論異端之害而不知偽學之<br>害深有類焉故夫俗學曲學人皆知其非而高明之<br>士乃或溺於偽而不知者惑於似而已其於道學盖<br>不啻莠之於苗而朱之於紫此夫子所以惡是而非<br>而學者之所以不可不致其力也於乎學以道名固<br>已為夫學者之不皆道而為吾聖賢之學之病矣然<br>而聖賢之學猶自若也今乃援以文姦假以濟私皇</p>


<h4>文集卷六007-2</h4>
<p>皇焉馳騖天下於詭言譎行之中籠之以虚名結之<br>以實利使人入於其徒而不自覺而猶汲汲相高曰<br>我之學為道也我賢也我聖也噫聖賢之學其不幸<br>一至此哉昔唐韓子論佛老之害欲人其人火其書<br>廬其居明先王之道以道之愚以為欲息偽學者亦<br>必如是而後可<br>堯湯水旱解<br>災祥之説所從來舊矣五行家者流推拆微隱於國<br>有大災者必著厥咎焉天人之交若符契影響昭昭<br>乎不可誣也然以堯湯何咎而水旱因之故古今以</p>


<h4>文集卷六008-1</h4>
<p>為大惑焉解之者曰理有常然數有適會語天而遺<br>人者賊狥人以求天者固夫殃慶之騐見於易休咎<br>之徵發於書祥生於和異兆於乖此皆理之常然而<br>不可忽者故有國家者日競競焉畏天而保之猶懼<br>其或戾也而或以為未盡然者是賊其君而已矣然<br>而有適然之數係於天而人弗與焉者堯之水湯之<br>旱是也夫九年之水七年之旱雖大無道之君其應<br>當不若是烈也而以堯湯致之其説誠有所不通矣<br>愚嘗觀春秋所書自某月不雨至于某月皆以為大<br>災而記之率不過數月耳旱水而計年非古今所未</p>


<h4>文集卷六008-2</h4>
<p>有之災耶以堯湯古今未有之聖而罹古今未有之<br>災是故可以天數言而不可以人事論也夫洪荒之<br>世剖於一氣之混淪者震盪衝軋雖天地有不能以<br>自定其形者堯之時去洪荒未乆也湯之時去堯亦<br>未乆也則夫雨暘之不時水旱之不得其常固皆未<br>定之天而二聖人者適遭其會而己曰然則舜禹舉<br>而汎濫除桑林禱而雨方數千里者何也斯非人事<br>盡而災弭者與為其弭之有自知其所以致之者非<br>無繇也噫是又可以觀天矣聖人不以適會之數而<br>廢其常然之理而天之既定則又未有不復其常者</p>


<h4>文集卷六009-1</h4>
<p>也然則堯之水湯之旱其始雖由於數而其終卒歸<br>諸理知夫數無常而理有常則人君之所以事天者<br>其有不容忽焉者矣<br>書孔明出師表後<br>於乎孔明惓惓以討賊興復為己任故表此以堅後<br>主亦自量其才力優然耳孔明既死而姜維卒以數<br>出敗哀哉夫中路而輿傾輹脫則騏驥雖不能千里<br>非其罪也以駑馬御朽索服敝輿而晞千里多見其<br>不知量已且親賢臣逺小人先漢所以興隆親小人<br>逺賢臣後漢所以傾頽孔明二篇中要旨正在於此</p>


<h4>文集卷六009-2</h4>
<p>以後主之庸懦而黄皓實左右之此東京之後車也<br>是雖孔明猶難之而况於維乎善乎曹參之對其佐<br>史曰陛下孰與高帝參孰與蕭何賢此可謂能自知<br>抑能知君者當時惟蔣琬能得此意惜其不乆于位<br>耳夫以全蜀之資而孔明為之优善守之可以後亾<br>詩所謂自詒伊慼者維之謂矣予讀二表歎孔明之<br>忠誠而惜後人之不善用之也用書之以鑒云<br>跋葉母還金傳<br>予每讀史記貨殖傳至巴寡婦清未嘗不歎子長之<br>多愛而譏其謬也夫傳貨殖已非所以為訓清以一</p>


<h4>文集卷六010-1</h4>
<p>婦人而且得托名不朽貪夫窶人將日皇皇焉畜聚<br>積實耻一婦人之不如使天下見利而不聞義則子<br>長之罪也於乎若葉母者其事可以傳矣貪夫窶人<br>又安得不聞其風而重自媿耻一婦人之不如而不<br>敢覬幸於非有之取也予史氏也一言以為知一言<br>以為不知盖於是乎有深感焉<br>泉釋<br>有東吳主人航揚徐之津涉齊魯之郊倚軨息駟來<br>游于燕不知幾何年矣燕大夫疑其為而造焉廼問<br>焉曰夫顯隱違方林市戾趣故士不貳業而聖不兼</p>


<h4>文集卷六010-2</h4>
<p>濟今子棲志於冲泊之鄉凝心於虚寂之塲被纓組<br>不汩其貞逰公卿不和其光若隱若顯與時翺翔瞿<br>瞿抑抑退然自將而名聲熻乎四張子獨何以有是<br>也吾儕耽優游則罕簪紱之榮嗜進取則寡山野之<br>適將姁媮喔咿則内不自得或偃蹇傲睨則外遻於<br>物意子必有竒道善術可無秘焉主人聞之矍然興<br>曰有是哉有是哉吾聞夸世者狥名而葆已者遺迹<br>砥行者譽立而内腴者不章今子不鄙譾陋幸臨况<br>之顧無博論碩談以砭我頑冥療我憒憒而盛相推<br>揄吾且茫然失吾對己又安所取道術雖然吾日嘗</p>


<h4>文集卷六011-1</h4>
<p>有樂乎泉若終身焉其於物澹如也願因子之言繹<br>之<br>大夫曰夫高世之士林卧而巖居蕭然無營以泉自<br>娛盖嘗觀於泉之出也經巑岏越嶔﨑歴硢砑縣崔<br>嵬薄深崖注層谿俄而千巖噴溜萬壑崩欹矚飛流<br>之百仞似天際而下垂耿雄虹之連延逴銀漢之逶<br>遲揮砉迅奮翕曶紛披觱沸瀄汩電逝颷馳潗然雨<br>集滃然霧瀰飛鳥振翼而不敢下騰猱掉足而不敢<br>窺吕梁因兹喪險匡廬以之失奇静而聽之馮馮殷<br>殷鏘鏘錚錚隆隆谣谣淙淙泠泠若沸若唫有金石</p>


<h4>文集卷六011-2</h4>
<p>絲筦之聲倡和中律清濁比音若聆洞庭之廣樂而<br>聞蘇門之仙嘯也子豈有意於斯乎主人曰子言則<br>善矣吾方嬰情市朝饕禄干位又安敢假隱金門貽<br>譏北山子幸知我願言其他<br>大夫曰夫泉之出也汎潰林麓横溢溪澗風文淪漣<br>春流汗漫於是有河栁縁堤海棕蔭岸珍卉靃靡芳<br>林葱蒨菱華始發夫容照爛紫荇白蘋旖旎紛亂錦<br>鶒文鴛鵁鶄鳬鴈唼啑蓱薻隨波隱見爾乃有吳娃<br>燕姬曳纖縞出洞房衷白紵被羅裳襲齊紈之輕袿<br>懸隋珠之鳴璫御以蘭楫桂棹縱横舒皓腕蛾眉颺</p>


<h4>文集卷六012-1</h4>
<p>攘素袖流芬芳發采蓮之妙倡遡廻波以徜徉歌曰<br>采芙蓉兮渌水湄青春莫兮愁芳菲望空明兮露沾<br>衣所思不來兮將安歸此真佳冶靡麗之觀也子豈<br>有意於斯乎主人曰冶容誨谣五色眩目是易老之<br>攸戒宜吾人之三復請更命之<br>大夫曰夫泉流既清激為陂池繚以曲檻朱欄叅差<br>土山石林礧砢離奇乃有層樓列館飛甍蔽虧虹梁<br>偃蹇架其上華榱煒煜照其涯夜月浮光朝雲鏡輝<br>魚從容以出逰鳥顧影而翻飛時惟陽春日在上已<br>乃速嘉賔延名士步障横舒行厨錯置翠旍朱輪方</p>


<h4>文集卷六012-2</h4>
<p>軌狎至擬華林之高會尋洛濱之遺事頫流水而列<br>筵洗霞尊以修褉引筆長吟憑檻四睇唱籌則金谷<br>推豪摛翰則蘭亭讓麗濯纓言歸聊以娛志吾子誠<br>厭鄭衛之妖冶屏嬿婉之繁麗則此似未足累子也<br>主人曰臺池之樂亦貴游侈泆之習耳吾儕區區安<br>可語此<br>大夫曰夫嘉賔良燕非酒弗交於是酌清流之芳瀾<br>汲深澗之春濤醖以秫蘖醇酎清縹儀狄奏盎杜康<br>挫糟則有宜城竹葉中山松醪河東桑落西域蒲桃<br>味擬神瀵香踰玉膏廼矢瑶席操鸞刀割鮮導腴或</p>


<h4>文集卷六013-1</h4>
<p>寒或炰窮天産傾土毛水陸多方甘辛既調芬芳馥<br>郁煔臛煎熬麯車接軫炙騎連鑣舉斚若星搖酹鐘<br>如電交於是與鄭朝齊髠劉伶之徒浮白箕肆裸噭<br>為豪或奮袖低卬或絶纓遁逃一飲晝夜其樂陶陶<br>乃歌曰今日何日兮有酒盈尊歡樂易終兮悵獨惜<br>此芳辰衷情永懐兮誰與陳此真逰讌之至樂也子<br>亦有意於是乎主人曰酒以成禮不及於亂荒酣沉<br>湎君子非之<br>大夫曰夫烏程御荈蒙頂真茶摘以春旗焙以冬牙<br>篚以文竹沃以金沙龍團雀舌隱如蒸霞爾乃㪺石</p>


<h4>文集卷六013-2</h4>
<p>罅之清液收山谷之精英湯鼎旋瀹瓷甌細傾香浮<br>白花光淪緑塵可以釋滯可以通靈則有江湖逸士<br>缙紳先生相與掇莊老之浮談駕孔墨之遺評左揮<br>塵右操罌揚眉扼掔鼓吻風生九流雜遝百家縱横<br>紆譎微眇誇詡紛紜齊諧夷堅之志岐陽鄒嶧之文<br>探奇獵古語傀搜神談天炙轂軼衍陵髠方朔聞之<br>而巻舌夷甫嘅然以失聲此真談説之樂也子豈有<br>取於是乎主人曰清談成習晋以陵夷尤而效之吾<br>不為也願言其餘<br>大夫曰惟彼大江之南厥田上上廼陌廼阡衡從萬</p>


<h4>文集卷六014-1</h4>
<p>區土膏填淤陸海廣腴當其時雨既至溪流渺瀰乃<br>命僮奴巾柴車戒鎛耜觀新畬疏湮導瀦決塍分畦<br>逺而望之則濎兮瀯兮瀏兮洌兮紛曼延兮浩兮濊<br>兮決兮沇兮流沄沄兮茫兮若朝夕之池汎兮若鄭<br>白之渠糾笠煙屯襏襫風驅亞旅疆以旁午而趨繽<br>紛跆籍緁獵柴池於是百榖既播載耕載耘黍麥穜<br>稑其稼如雲紛披葳蕤緑葉翠莖則有和風交於逺<br>疇白日麗乎原隰野雉群雊天鷄拊翼浩浩穰穰畮<br>刈甽穫在塲盈塲在室滿室此真豐庶之樂也子豈<br>有意於斯乎主人曰務本力穡信異乎侈肆淫泆之</p>


<h4>文集卷六014-2</h4>
<p>為矣然仲尼有言不如老農請姑舍是<br>大夫曰夫上池之水其源莫測清明淳和挹而不竭<br>爾乃叅以岐黄之秘綜以倉扁之術察隂陽診虚實<br>審四時覛五色輕重剛柔齊和不忒可以濯胸中之<br>淫衺滌腠理之癥結溉五内之沉痾浣膏肓之錮疾<br>功在一勺渾渾冥冥浸淫大宅起廢持傾巧奪俞跗<br>效擬巫彭大旱爍金而不為加少百川灌河而不為<br>加盈其山則雄黄空青丹砂礬礜石英五金百材之<br>所生也其鳥獸則鹿麋熊彘犀豹之所遊也孔雀燕<br>鴈鴝鵒啄木伏翼之所棲宿也其木則有松桂椿栢</p>


<h4>文集卷六015-1</h4>
<p>槐蘖枳橘棗栗女貞布實垂榮其草則有昌陽參苓<br>藁本辛夷芩艾葵藿芎藭芍藥茺蔚菴閭蘭芷杜若<br>而又有良玉夜光靈草冬秀灑潤則千林同春飲滋<br>則百物俱壽辟若家菊潭者必擅耆頥之年食石髓<br>者必登仙聖之域也今子守此自足恬然無求而王<br>公貴人莫不欲探其涯涘挹其津流餘波剰沫委地<br>不收窮閭逺境霑濡未休則子之樂者其在是矣於<br>是主人逌爾有間曰夫大隱不出市良醫不易相民<br>各有心亦惟其尚子廼蠱我以耳目之娛侈我以荒<br>唐之觀是甘玩物之宿盭而闇折肱之成業也溺美</p>


<h4>文集卷六015-2</h4>
<p>炙之鴆毒而忘苦口之利躬也幸聞後論請終身誦<br>之<br>訟雨師文<br>皇天造物兮雨以潤之霖潦為厲兮繄誰是司雷填<br>填兮洊震電熒熒兮若連熾天冥冥兮同雲羲和失<br>官兮豐隆得志霏微霡霂兮忽而為此滂沱波流汩<br>汩兮陸殫為河百川上溢兮淼不見其渚涯魚龍紛<br>綸兮使河伯望以嬉夜淋淋其不休兮又繼之以日<br>有釜懸炊兮有蛙在室我黍離離兮蕩無遺穗我禾<br>油油兮魚得食只予欲斬彼雨脚兮苔繡劒而無鋩</p>


<h4>文集卷六016-1</h4>
<p>射彼豐隆兮弓筋解而不可張御六虬兮上天叫帝<br>閽兮開闗出望舒兮畢宿洗大明兮虞泉飛廉疾驅<br>兮取彼屏翳馳蓐收於高唐兮械陽臺之妖女山縮<br>氣兮川安流蛟龍蔵兮無逺游諒昭昭兮既定令我<br>心兮解憂<br>跋栁宗元乞巧文<br>士之不得意於時者其辭多憤激過情有怨尤之心<br>焉予觀栁州所為文往往自謂其愚且拙至於山水<br>而亦欲以愚蒙之其作乞巧文固也然予知栁州非<br>愚者叔文之用事也入其門者類非斤斤遲鈍椎魯</p>


<h4>文集卷六016-2</h4>
<p>之士而斤斤遲鈍椎魯者亦必非叔文輩所能容予<br>是故知栁州非愚者其作乞巧抑以解嘲云耳夫栁<br>子所乞其一事為文章讀乞巧文即文之至巧者又<br>何加焉且愚者多不自見柴之愚武子之愚惟夫子<br>知之二子未知云故惟不自知其愚而後為真愚知<br>其愚者必非愚也亦觀人之法然耳予因讀而疑之<br>遂竊識焉使知栁州之巧有不待乞者<br>昭穆遞遷考<br>按昭穆之制其説不經見惟商書伊尹曰七世之廟<br>可以觀徳見商之禮在孔子時已不足徵然即是求</p>


<h4>文集卷六017-1</h4>
<p>之亦可以見有國則有廟有廟則有昭穆有昭穆則<br>有祧祔其不遷者獨太祖之廟記曰天子七廟三昭<br>三穆與太祖之廟而七夫徳厚者流光故太祖之廟<br>百世不遷所謂盛徳必百世祀禮也亦義也自昭穆<br>而言則左為昭右為穆昭之一廟二世之主居之昭<br>之二廟四世之主居之昭之三廟六世之主居之於<br>穆亦然穆之一廟三世之主居之穆之二廟五世之<br>主居之穆之三廟七世之主居之取諸向明故謂之<br>昭取諸深逺故謂之穆南北之異也至於八世而下<br>則有祧如二世祧則四世遷昭之一廟六世遷昭之</p>


<h4>文集卷六017-2</h4>
<p>二廟而八世祔昭之三廟矣三世祧則五世遷穆之<br>一廟七世遷穆之二廟而九世祔穆之三廟矣凡此<br>皆劉歆之說而朱子有取焉者也抑嘗疑子雖齊聖<br>不先父食今昭者祔則穆者不遷穆者袝則昭者不<br>動若是則如昭以八世升祔者得列於七世之穆之<br>上矣曰非也宗廟之次惟以左右為昭穆而不以昭<br>穆為尊卑故朱子謂五廟同在都宫則昭常在左穆<br>常在右而外有以不失其序一世自為一廟則昭不<br>見穆不見昭而内有以各伸其尊盖每廟皆有門堂<br>寢室而墻宇四周焉亦何先食之嫌之有哉不然則</p>


<h4>文集卷六018-1</h4>
<p>紛然於左右而迄無寕主如七世之穆當遷者則一<br>遷而為昭再遷而為穆又再遷而為昭一世祔而六<br>主皆不得安其神果禮也夫獨世室之說猶有可疑<br>劉歆謂七者其正法數而宗不在此數中宗變也有<br>功徳則宗之不可豫為設數故周有文世室武世室<br>而商則有三宗焉無定數也若如諸儒之說則文武<br>之廟即在七廟中而天子亦止五廟與諸侯何以異<br>乎况如商有三宗則又當脩八廟矣竊意禮莫備於<br>周亦莫善於周然當籍去書焚之後漢之時諸儒之<br>說已與劉歆異而終未若歆說為得是以朱子取焉</p>


<h4>文集卷六018-2</h4>
<p>然朱子不遂以天子之廟言之而猶假諸侯之五廟<br>似亦闕疑之意云耳夫禮從宜易曰觀其會通以行<br>其典禮盖禮者理也孟子論班爵禄及喪禮經界皆<br>不屑於往迹而后世不之非者惟其理而已知禮者<br>其尚識其大云<br>擬端午日西海泛龍舟並晏兩宫致語<br>伏以天中佳節浮畫鷁於滄溟蓬島勝游擁金輿於<br>瑤席錦標漾日競功一鼓之奇綺幄圍春致味八珍<br>之享禮超千古喜溢九垓恭惟　明聖康惠慈壽皇<br>太后陛下柔道承　天徽音嗣世理隂教以治内為</p>


<h4>文集卷六019-1</h4>
<p>天下而得人　章聖慈仁皇太后陛下窈窕性成惠<br>溫夙著惟君子之好逑為天下之大母廼者膺　天<br>休而齊壽受聖養以同尊張西海之瓌觀厪東朝之<br>法從紫鸞並駕旖旎乎金支翠旌青鳥雙翔縹緲乎<br>龍輈鳳盖望龍津而止輦攝翟袂以登筵兹盖伏遇<br>皇帝陛下乾徤重華離明繼照治既隆於法祖孝尤<br>篤於養親屬此昌辰昭兹盛舉維揚百煉而鑄鏡後<br>宫五采以縈絲閶闔九重桃印已纒金縷昆明千頃<br>樓船共載華旗桂棹蘭橈瀲灧汾川之曲菖花艾葉<br>葳蕤渌水之湄歡聲動而海若蔵神技呈而馮夷舞</p>


<h4>文集卷六019-2</h4>
<p>霞觴稱萬壽賡周穆之遺歌仙樂奏九韶掩葛天之<br>浩唱用怡慈極匪快宸游臣等素濫吹于伶官幸執<br>藝於天樂僭陳俚語奉凟宸顔辭曰澹蕩神池銀漢<br>通寶輿齊降紫雲中天廻祥鳳凌黄道波動飛龍起<br>翠空玳瑁筵開宜永日水晶簾捲自薰風更於何處<br>尋玄圃阿母年年此地逢<br>帳詞<br>伏以郎官出宰承宣之寄斯隆循吏樹聲激揚之義<br>攸在　國家令典憲府微權即墨之無毁言匪求助<br>於左右中牟之多善政第取信於兒童恭審邑侯楓</p>


<h4>文集卷六020-1</h4>
<p>潭萬先生閤下學泝淵源行成軌範步趨而窺道極<br>斧藻以為徳華生應地靈登陳榻而嗣武出為國寶<br>訝雷劍之重光擢禮闈以蜚英涖夏官而試政方綴<br>金閨之籍旋膺墨綬之榮一命焜煌喜美錦之初製<br>百里盤錯知逰刃之有餘武城以學道愛人太丘以<br>平心率物剛介之操凜風裁於獨持精明之才擬水<br>鑑而不爽探丸戢虣咸稱邑有神明帶劍還農此謂<br>民之父母惡如已病清恐人知隣境借威遂弭鳴桴<br>之警掾曹束濕用消刻木之姦卓犖聲名增高九華<br>雍容文物作表百城廼述短詞奉揚美化詞曰</p>


<h4>文集卷六020-2</h4>
<p>桃李三春風景絃歌百里人家鳴琴欲了日初斜一<br>官清似水無事早休衙　天際舟横野渡雨餘人種<br>桑麻使君美政揔堪誇恰如春有脚行處滿城花<br>　　　　　　　　　右調臨江仙</p>


<h4>文集卷七001-2</h4>
<p>校刻具茨先生文集巻之七<br>祭文　　　　    翰林院編脩王立道懋中著<br>祭周濂溪文代外父作<br>惟斯文之興喪實與世以汙隆慨微言之既絶紛千<br>載而塵蒙諒有開其必先廼徵於星聚繄夫子之挺<br>生盖早成而黙契極精藴之沉郁爰啟秘於圖書言<br>有至而弗盡意獨得而有餘若大明之始升夜冥晦<br>而復旦若多途之迷方指大道而群鄉昔仲尼之真<br>樂惟顔氏其庶幾乃夫子之光霽羗異代以同歸某<br>也蚤服膺於聖敎幸假守於兹鄉覩河洛而思績入</p>


<h4>文集卷七002-1</h4>
<p>魯阜而升堂嗟庭草之已宿覽風月而慨然聊寄辭<br>於一奠邈景行於前賢<br>祭陸白菴文<br>嗚乎往歲壬寅　兄自京師奉　太夫人以歸遇兄<br>於吕梁之滸握手立談念其别之遽也而不意其若<br>是乆也今兹　兄復自粤南奉　太夫人以歸既已<br>抵錢塘館于武林武林去家不數驛自謂可以覯兄<br>於旦夕一寫其暌違之情而不意　兄之遂至此也<br>於乎哀哉易稱謙謙君子詩美溫溫恭人　兄有名<br>位之崇而守之以澹有才識之藴而養之以拙有問</p>


<h4>文集卷七002-2</h4>
<p>學之懿而承之以遜所謂君子與恭人非耶夫仁鳥<br>覽輝無攫搏之志太阿韜光非擊刺之用是故忠誠<br>足以動物而豈弟足以宜民内而閨門三族得其和<br>外而藩臬僚友稱其信也惟　兄之事君如親而事<br>親如其君夫是以東西南北順於從令數涉數千里<br>之險而不言勞惟　兄之處官如家而處家如其官<br>夫是以圖書衣衾約於守己累十餘年之禄而無厚<br>殖於乎孰意其道途之勤廼成死疾而五品之禄竟<br>以終其身耶哀哉哀哉憶余年之甫冠陪藝苑之翺<br>翔躡騏驥之逸步始托跡於命鄉同座主而登第聮</p>


<h4>文集卷七003-1</h4>
<p>鳴玉之末行每燕語於清宵失白首而靡忘方聚散<br>之興懐忽永間於在亾詢芝焚而蕙歎憫遺孤之皇<br>皇睇繐帷之寂寞淚霑胸以縱横酌桂醑而躬奠寄<br>哀悰於短章<br>祭談安人文<br>四時代序兮秋氣分白露下兮凄以清木淅淅兮解<br>節草菲菲兮隕榮嗟蕭艾兮猶繁奄芝蕙兮先零將<br>造物兮忌美胡芳華兮易傾河漢長兮月皎皎佳人<br>一去兮重閨扄機絲斷兮支石冷綺羅寂兮塵冥冥<br>佩縱横兮玉珥暗蘭膏委兮徒華燈噫清秋兮復長</p>


<h4>文集卷七003-2</h4>
<p>夜魂營營兮安憑魚遊比目兮一朝析鸞鳥逝兮將<br>雛未成故鄉兮遙遙丹旌舉兮愁雲凝水沿廻兮若<br>咽黄蘆被渚兮多白蘋我欲招兮不可得有酒旨兮<br>殽馨魂無東兮少延佇羗惚恍兮來歆<br>祭奚賚卿文　世卿同年弟<br>於乎惟古道喪民彞殄湮孔懐孰念同體分并蔵賄<br>階厲婦口鑠金荊棘嬰膚憯兵盈庭肥醲歌舞歡飫<br>權榮蔑彼同父邈如參辰滋培槎枿枝葉翦傾不如<br>葛藟猶知本根於乎孰云斯世而有奚卿繄卿之兄<br>允篤且誠拊膺語素雪涕縱横謂卿髫丱友于性成</p>


<h4>文集卷七004-1</h4>
<p>分甘讓燠洽比晨昕辛甲之歲兩偕計行眇眇燕吳<br>依依冬春繄卿偶載左右令名如彼兩鴻比翼北征<br>一鴻漸羽翺翔　帝京胡爾乖影廖廓南鳴傷彼虞<br>羅罥罣水濵鴻集雝雝未幾俜伶於乎孰云異數之<br>遘而獨罹于卿某　等誼忝通家愛方諸昆慕類起<br>思驚訃霑纓絮觴臨奠遙慰遐靈<br>祭序菴閣老文<br>天祐我　明河嶽降神應期翊世是生哲人抑抑崇<br>儀恂恂令德不顯有聞金相玉質令德之徵含華流<br>英作為文章揚于　帝廷廼启中秘授以　國史金</p>


<h4>文集卷七004-2</h4>
<p>匱之蔵是司是紀廼叅講席弼時仔肩青坊紫署出<br>入周旋廼咨宗伯神人允宜直哉惟寅比美伯夷於<br>惟小心夙夜靡盬　帝用嘉之曰汝予輔於惟<br>明聖禮樂肇興我公承之一徳翼憑垂紳正笏賛化<br>宻勿天下乂安公無聲色嘉謨入告　帝曰汝忠爾<br>順于外予其爾從百僚瞻公山峙屹屹不震不動大<br>猷允式川澤納垢日月蔵晦公度則然兼容孰逮伊<br>昔見公公貌忽瘠人曰曷以我憂在國胡遽遘厲隕<br>兹典刑於乎殄瘁邦孰懐榮不朽有立史言弗泯矧<br>惟錫典誕光泉扄某等晩托門牆恭承茂誨聞訃衋</p>


<h4>文集卷七005-1</h4>
<p>傷涕泣有嘅揚辭布奠昭此悼衷冥鑒弗昧惻我忡<br>忡<br>祭外祖母朱孺人文<br>維靈性端以誠徳勤以儉婦婦母母皆可以範於族<br>姻風於里閭惟吾先外大父以道進退靈寔相之故<br>出宰百里有鳴琴之治入營三逕有懸車之樂每歳<br>以農時蠶月課田及桑知其早晚豐瘠與作者之惰<br>勤閔閔焉忘其身之既貴也躬爨手績朝夕不倦若<br>有非力所出不以衣食者怡怡焉忘其年之既老而<br>耋也平生尤好施予雖不足必以分人故家常無餘</p>


<h4>文集卷七005-2</h4>
<p>資又無私愛惡雖甚怒人終不為匿意故踈戚卑幼<br>常歡然無怨心於乎是宜其以望九之年而神完氣<br>强目益明耳益聰不知世有所謂衰遲疾痛之憂信<br>乎古所云仁者壽好徳而康寕者也於乎孰意夫造<br>物者竟靳以百歳與人而遂使止於斯耶不肖兄弟<br>自襁褓以至成立其嫗煦保字之恩與諸孫等歳時<br>從吾父母拜於堂下分飴戯嬉雖家人亦不謂有他<br>姓也廼不肖獨以薄宦之故不得望顔色者既五六<br>年于兹而今終已矣於乎痛哉訃至之日葬且兩越<br>月歛既不及憑其棺窆又不及臨其穴是不肖所以</p>


<h4>文集卷七006-1</h4>
<p>報其大恩者顧獨不能如諸孫也於乎痛哉瓣香千<br>里聊以寓敬并叙其悲愴不能巳之情而以告于靈<br>庶其鑒之庶其鑒之<br>祭吳封君文<br>於乎公之生也鏟迹埋光非有簮組之好而令子實<br>以甲科之英通籍金閨執簡石室於是乎膺寵嘉被<br>章服其榮燁然動於一邦有逸民處士所欲兼致而<br>不能者公之歿也得正考終非有兒女子之戀而令<br>子早奉太孺人以歸桑梓依依庭闈眷眷於是乎共<br>湯藥親含歛其哀愴然感於一鄉有孝子慈孫所深</p>


<h4>文集卷七006-2</h4>
<p>願而不可必得者盖公之教端而豫故燕翼之效由<br>子以及身公之福盛而俻故事幾之逢以人而合天<br>於乎即是二者知公可以無憾於始終而某等亦可<br>藉以少慰令子之煢煢者也徒以各守其官相望千<br>里不獲一展私情謹束帛以遙奠緘詞以寓哀而已<br>公靈有知庶其歆哉<br>祭李封君文<br>惟靈敏達之噐瓌瑋之姿至性克敦孝友怡怡率禮<br>罔愆好徳靡倦介反遺金惠捐逋劵大江之右鬱為<br>聞家駢簮襲組世振其華撫兹軌躅義訓夙弘有子</p>


<h4>文集卷七007-1</h4>
<p>蜚英瀛洲載登念昔來斯　皇恩方霈錫典躬承對<br>揚丹陛章服有榮禄養欣欣移忠之敎蚤夜彌勤于<br>幾何時廼遘末疾桑梓興懐南望嘅息迨兹夏杪戒<br>行有期重以膏肓啟手銜悲某等情切知生義深慕<br>徳布奠焚詞爰告靈魄嗚呼哀哉薊門日慘潞渚風<br>凄靈其遄歸首丘是依嗚呼哀哉<br>祭董母陳孺人文<br>惟有陳之賢媯兮抱淑質之光輝女徳懿以幽貞兮<br>順婦則而靡虧蚤夜毖以勤恤兮稽素業之贏虚佐<br>孝養於庭闈兮贍饔羞而惟時既效績於蚕織兮又</p>


<h4>文集卷七007-2</h4>
<p>惠撫于孤婺母教嗃其孔嚴兮冀成子之令圖惟歳<br>在於閹茂兮果奮翮於天衢高堂粲以解顔兮何忽<br>掩袂而涕洟將吉凶之倚伏兮抑命運其若兹思遊<br>子之千里兮目欲瞑而先悲曽光榮之幾何兮倐與<br>世而長辭嗟余義忝於通家兮聞哀音而悼咨悵繐<br>帷之空寂兮聊絮酒以陳詞魂靈耿其有知兮或恍<br>惚其來斯<br>祭俞母文<br>惟靈毓質茂族婉嫕夙成姆教孔淑柔順居貞爰惟<br>來嬪室家是宜嗟方中道天奪之儀空閨守志矢死</p>


<h4>文集卷七008-1</h4>
<p>無二允廸綱常繄女而士藐彼遺孤煢煢靡怙載鞠<br>載訓繄母而父孝養舅姑敬共饋祀服勤終始繄婦<br>而子伶仃自立垂三十年有子登庸克酬厥囏邑儒<br>朝紳列上其事　帝曰俞哉旌彼宅里明明令典風<br>于四方烈烈大節侔古共姜爰以兹歳就禄京師綵<br>鷁北飛言笑怡愉曾未煖席二豎搆厄明發悲懐南<br>望絶息於乎哀哉某等托交令子雅欽懿聲謂宜食<br>報多福永齡疇昔之旦訃音忽聞敶詞絮酒薄用申<br>誠<br>祭王孺人文</p>


<h4>文集卷七008-2</h4>
<p>惟靈英英蘭姿溫溫玉質敏慧而能裕婉順以有則<br>謂宜履和以介恒休遐壽以儀群哲而奄然隕越是<br>何報施之忒也且疾也胤嗣未立莫視其湯藥歿也<br>夫子又方守官都下莫視其含歛斯路人所共掩泣<br>而况締交於其夫子有館閣之素者夫安得而不惻<br>惻也然靈以純惠相其夫子卒策名偕榮有古令妻<br>之風服勤茹辛孝養無怠安其夫子之心而以及於<br>姑有古賢婦之徳夫於姑為賢婦於夫子為令妻斯<br>古之所謂不死而靈之芳名懿行可以昭示於無極<br>者也庶其有慰也夫庶其有慰也夫於乎秋氣慘烈</p>


<h4>文集卷七009-1</h4>
<p>凉風其悲夜之方長營魂何之爰思令淑悵曕繐帷<br>薄奠展誠申以哀詞<br>祭李太君文<br>惟靈體坤柔以貞順兮含窈窕之淑質揚令徳之光<br>華兮允昭明於壼則謇夙夜以毖共兮懼厥家之未<br>立既祗奉於蘋蘩兮亦效績於蚕織法鳲鳩之平均<br>兮藹慈誨之如一卒啟仲以奮芳兮振朝陽之彩翼<br>漸金門而羽儀兮懋宣庸於石室　帝申命以渥洽<br>兮嘉有子之楨國及耄齒之優游兮承章服之輝赫<br>日含飴以弄孫兮膺多祐之秩秩宜康寕以無期兮</p>


<h4>文集卷七009-2</h4>
<p>何考終之遽及某等偕令嗣以登朝兮雅景行於懿<br>徳誼夙敦於通家兮聆哀音而同戚跽薦誠於一觴<br>兮臨風怳以太息魂耿耿而有知兮庶來歆其髣髴<br>祭鄭碧河文<br>惟君有忠信敏達之資而成之以恬淡樂道之志有<br>溫純爾雅之文而持之以寛博溫厚之噐然而噐未<br>試於所受志未充其所至若連城之珍方剖璞而旋<br>埋千里之乗未中道而先躓豈良驥非世之所常育<br>而名寶亦造物之所忌某等幸聮美於甲科獲群游<br>於中秘時考徳而問業等臭蘭之合契誓白首以永</p>


<h4>文集卷七010-1</h4>
<p>好諒異姓而同氣念疇昔之暌携緬嶺海而遙睇杳<br>魂夢之相依睠寤言而弗置悵音書之乆寂謂道理<br>之迢逓倐哀訃之東來驚彷徨而隕涕嗟良朋之我<br>違傷仁賢之早逝聊緘詞以寄奠情愴怳而中熾於<br>乎孰意夫城闉之判袂遂永訣於當年而館閣之趨<br>陪徒悲懐於隔世也<br>祭閔憲副文<br>惟公負俶儻之雄才兮蚤翺翔於藝圃擅二龍之英<br>譽兮登天衢而並武始服政於秋臺兮懐欽恤而求<br>生占刑書以平反兮　帝載嘉其明清廼錫符以出</p>


<h4>文集卷七010-2</h4>
<p>守兮徵遺愛於前古覃千里之美化兮歌來暮於西<br>土肆管鑰之攸寄兮撫介胄乎三闗暢　皇靈於朔<br>陲兮威謀戢乎宄奸遄解紱以歸來兮會未及乎暮<br>齒托松菊以盤桓兮遺浮榮於金紫歘鳳雛之飛騫<br>兮發餘芳於桂枝方禔福以壽豈兮忽與世而長辭<br>某等偕令子以彚征兮夙仰止於高躅聆訃音而驚<br>涕兮傷哲人之無禄敬薦誠於薄奠兮宣哀悰乎短<br>詞靈耿耿其有知兮臨繐惟而鑒之<br>祭陳封君文<br>惟靈肥遯玩世清標挺俗含璞埋光碩人之軸五湖</p>


<h4>文集卷七011-1</h4>
<p>之濱姑胥之麓寄好漁弋卜鄰樵牧入倚槁梧出友<br>麋鹿盥濯巢流嘯歌鄭谷隱不違親義惟止足趨庭<br>恵訓有子式榖通籍金閨光我邦族使楚來歸錦衣<br>華轂夕膳晨餐養猶及禄促駕趨朝王程孔肅<br>帝嘉乃績恩輝遐曯　龍章鳳藻煌煌命服云何二<br>豎搆此疢毒烏鳥陳情歸途躑躅河清弗俟來歌往<br>哭凡我通家慕徳伊夙聞訃驚悼緘詞逺祝束帛瓣<br>香鑒兹心曲<br>銘<br>鄧時行墓誌銘</p>


<h4>文集卷七011-2</h4>
<p>君諱用字時行號思齋其先自邑之興道鄉蟇塘橋<br>徙居城南鍾英街族始分有諱思義者君之曾大父<br>也思義生文信文信生鉞鉞字惟威實生君城南諸<br>鄧世以塩鐵賈販貲雄鄉里故子弟多習奢誕惟威<br>尤落魄縱酒意氣傾時輩生計日縮君生六歳而孤<br>母謝盛年苦節恃君以老君幼亦秀頴知學母子朝<br>夕相砥礪業舉子無所成即棄去為弟子師養薄而<br>共愉愉如也惟威卒時遺金尚盈斤舉授所親俾營<br>什一資薪水乆之以空劵見紿君雖甚悔恨終不以<br>語人性整潔几席書劍衣履具有常度恬澹謙柔外</p>


<h4>文集卷七012-1</h4>
<p>若循俗無所可否而中心是非不爽毫髪其所交與<br>雖賤微必盡欵曲初善沈度書晩亦喜為韻語暇則<br>往來仙居梵宇間酬倡終日蕭然無營年七十三以<br>嘉靖庚子三月二十八日卒其生則成化戊子八月<br>十日也銘曰<br>元侯之功宜百代祀締昏王家漢宋襲軌爰及鍾英<br>遺芳載嗣多蔵厚亡廼以傳世植爾子孫羅山永峙<br>明故王孺人東氏墓誌銘<br>嘉靖乙未闗中王子允寧與余同舉進士又同被選<br>讀書中秘業比館試比席雅相慕重允寕時時為余</p>


<h4>文集卷七012-2</h4>
<p>說孺人賢既母太孺人來就養于京孺人從丁酉冬<br>允寕以　冊使出便道奉太孺人還關中孺人亦從<br>遂留以養允寕以己亥春單車入復　命再閱時而<br>孺人之訃至矣允寕又詳綴其系行以屬余銘且謂<br>余毋辭按孺人姓東氏祖思忠四川按察副使父魯<br>兵部車駕郎中盖東氏世衣冠以詩禮教家孺人習<br>焉又雅性端静不喜逐諸女子嬉戲祖母某姓恭人<br>憐而撫之曰是兒有食禄相必得佳婿已而識允寕<br>於焦碩人所孺人遂昏王氏碩人允寕祖母也故善<br>某姓恭人歳時數相過從允寧以童子與徃云比歸</p>


<h4>文集卷七013-1</h4>
<p>王氏業稍替時太孺人亦恧縮自疑吾新婦得無怏<br>怏廼孺人承順委至共服惡茹糲無幾微不滿意諸<br>所職愈慎以共太孺人用是嘖嘖嗟其遇内外姻乆<br>益敦和易于于至閨門嗃如也車駕君殁有頃孺人<br>兄弟議析業母栁宜人欲為孺人分使召不往但持<br>朱衣來遺稱宜人命孺人顧且咲曰朱衣耶秀才安<br>庸此即他日不能自衣耶卒以故封復其顧義不妄<br>取類此　贈檢討君之喪允寜方為弟子員意卓犖<br>不能俯仰于時時亦無問費者遂踰年不克葬徒日<br>夜深念憂戚孺人知之輙裒常所御簮珥授使為資</p>


<h4>文集卷七013-2</h4>
<p>又輒手自磔裂鎔之火示不意惜藉是葬始有日矣<br>允寧涉艱乆取志益大以逺日務讀書為古文辭或<br>矻矻夜繼孺人每坐傍側治女紅相之又稱說甘苦<br>申儆無怠如是十數年而王子遂以成名得微孺人<br>有大助歟余又聞孺人知書有識度其發言往往當<br>於事宜允寧不能詘也居常質約於世俗紛華了無<br>徤羨心即貴服食僕御一如其素人咸謂孺人宜享<br>遐福乃竟止是悲夫孺人生正徳丙寅九月二十一<br>日以嘉靖己亥五月二十六日卒年三十四某年月<br>日葬有二男子逢春長春皆不育銘曰</p>


<h4>文集卷七014-1</h4>
<p>山石碌碌易毁惟玉羊腸之車夷道裂輻厥囏並服<br>胡寕爾獨茁茁蘭芽載茁載剥霜露夏零本是用梏<br>有賢不福終始于鞠兹蔵既卜爰復其璞我銘無文<br>以綏令淑<br>王介婦華氏壙銘<br>余仲弟重道娶于華氏華氏婦以嘉靖庚子五月六<br>日卒六月廿有三日訃始至京師余婦聞而驚且泣<br>曰是曷宜有是是曷宜有是吾叔姒性婉靜端重宜<br>壽廼不壽耶自其未歸時媪有從華氏來者頗道其<br>事父母孝謹有一弟一女弟愛甚習女事足不踰壼</p>


<h4>文集卷七014-2</h4>
<p>閾既歸與吾朝夕舅姑左右問衣上食每見益共或<br>吾舅姑少不安樂輒踧踖共語意恐恐不自釋平居<br>有所可否不妄發言亦不為大聲厲色蚤起盥櫛未<br>竟已督諸女奴列坐治麻枲繹卉成布丈尺日有程<br>雖寒暑無少怠冬非甚寒爐不火服飾不取費每昏<br>時退自舅姑所使視叔姒何為方呼燈促筐篋剪紉<br>紃組或夜分猶然其勤儉亦天性也與吾居三數年<br>無幾微方員異同有語各盡情實憂疾相恤喜相慶<br>也族里往來者不謂吾二人非一姓焉比來京師又<br>時時相念不少置聞既病猶數問伯姒何時當還庶</p>


<h4>文集卷七015-1</h4>
<p>幾一相見死乃竟不相見也余聞而悲之會仲弟以<br>狀來徵銘其事八九相符且曰婦華氏系出南齊孝<br>子寳大父頤父性傳邑庠生居興道鄉若干世為錫<br>望族母江隂陳氏亦家世相埒其生為正徳丙子十<br>一月朔卒年二十有五為王氏婦八年凡五產子三<br>男皆不育惟二女子在先是婦多病每産輙病數請<br>樹妾弟猶豫未果至是廼不彌月而産産八日而遂<br>以卒余讀其辭又甚悲聞將以卒之明年二月二十<br>一日權窆于慧山祖塋之次余父所命也乃叙而銘<br>之銘曰女徳曷徵觀于所聚宜爾家人異姓同志豐</p>


<h4>文集卷七015-2</h4>
<p>耶嗇耶胡歸爾遽二十五年寔命之以爾復爾魄玄<br>室其處永即爾安尚不忘爾後嗣<br>明王介婦顧氏墓誌銘<br>介婦顧姓邑之膠山人　封刑部員外郎諱盛章之<br>孫承事郎諱可賢之長女母繆氏其生以正徳辛巳<br>四月三日年十六歸予季弟邑庠生望道生子女各<br>一人皆殤其卒以嘉靖庚子六月六日去予仲弟婦<br>華氏之卒適一月時予方在京師仲弟為婦請銘予<br>哀而許之至是予自京師歸季弟亦以状請予益愴<br>然不忍然不得辭也按状婦雅性儉素勤恪自其父</p>


<h4>文集卷七016-1</h4>
<p>家盛時以第宅輿馬相高紛紜煜爚鼎食而綺衣牙<br>籌滿前寂若無睹唯日事紃組績紡必以身先服御<br>不喜華靡既為予家婦綜理益勤閨門之政宻如尤<br>能執婦道處妯娌以和雖僮僕群萃數百指莫敢有<br>煩言焉承事君之厄于訟也仇家多徒鴟張而虎視<br>時又弗值良有司進退跋疐予弟蚤夜奔命稍稍廢<br>學婦蹙然不寕數相勞苦曰吾不能為緹縈如累君<br>何已而承事君竟以憤懣發疾卒婦慟哭毁瘠見者<br>歎曰誰謂承事君無子者承事君遺言畀以别宅一<br>區及某鄉之田千畝婦不為意動間歸吾父語之曰</p>


<h4>文集卷七016-2</h4>
<p>而翁以無子故以是為汝分良宜顧而翁方不幸可<br>因以為利耶婦涕泣唯唯退遂以田宅盡反諸母氏<br>無靳色於乎婦生長華族無侈汰驕盈之習共於從<br>令郤數千金之資不為係戀此皆婦徳所難者可不<br>謂賢歟生二十年而竟夭死哀哉予父命以卒之明<br>年二月二十一日與仲弟婦同窆于慧山之新阡異<br>塋實藁葬銘曰<br>貨財既聚見所争天下攘攘為利奔嗟爾婦徳堪儀<br>刑千金一言敝屣輕生則無禄兮殁廼永寕<br>明故顧孺人墓誌銘</p>


<h4>文集卷七017-1</h4>
<p>孺人太醫院御醫錢君春林配也錢君自嘉靖壬午<br>以名醫起家至甲午遷御醫進直　聖濟殿孺人從<br>事京邸乆之君有節菴翁之喪解去辛丑服闋始復<br>來明年壬寅孺人廼又至至未幾卒七月二十六日<br>也往余嘗與君同里居孺人之卒余吊之君既命其<br>子玄齡奉其櫬歸吴卜葬於杜宇山之新阡粤癸夘<br>某月日吉先期手玄齡所乞翰林吉士嚴君所為状<br>以泣請　銘於余盖猶以同里故余不能辭也按状<br>孺人長洲名族有世徳父伯和母陸氏夙稟懿訓婉<br>嫕有儀御醫君既失前配遴而聘焉始君父世菴以</p>


<h4>文集卷七017-2</h4>
<p>弟節菴無子以君後節菴節菴翁素嚴毅厥配鄭孺<br>人性亦專慤孺人相君周旋祗服弗怠外内咸安之<br>逮君獲以禄養節菴翁孺人益朝夕恪勤婦道有疾<br>必親侍湯藥至籲天祈以身代君醫術既精明名傾<br>搢紳間求療者户屨雜襲孺人時時語君醫生道也<br>母以緩亟母以厚薄必盡其情使勿憾用是君名又<br>日大起孺人與有賛焉孺人雅性素約不為華侈之<br>飾經紀閫以内事具有恒度教其子玄齡輩動以禮義<br>待女若婦尤委悉有恩先是玄齡之婦卒孺人哭之<br>慟兩越月竟以不起人哀其慈云孺人生於弘治己</p>


<h4>文集卷七018-1</h4>
<p>酉四月初三日春秋五十有四子男三長即玄齡順<br>天府學生娶沈河南布政杰孫女次昌齡太醫院醫<br>士娶張太醫院判承宗女次永齡娶張蘇州衛指揮<br>使瑀女女二長嫁蘇州衛鎮撫徐霑次嫁太醫院醫<br>士張子貫孫男一好禮玄齡出孫女四俱幼銘曰<br>不知其婦言視其夫謙謙之度是惟刑于廼惠廼温<br>婦婦姑姑委禄順終首丘于吴鐫石幽宫爾善永孚<br>表<br>封文林郎蕭山縣知縣東涯張翁墓表<br>於乎自先王之政不行而民始有不獲其所者生無</p>


<h4>文集卷七018-2</h4>
<p>養死無蔵重之以水旱癘疫之灾則號呼頓踣僵腐<br>於溝壑之間者相隨屬也犬狐野豕白晝而爭人之<br>胔而烏鳶翔於水上與河魚競飽雖有惻隱之心一<br>過怵然哀之再見則習而忘焉其不仁甚者雖其親<br>戚宗黨知舊知其主名居止而莫之相收恤夫固以<br>為非已責也或諉曰吾力不足也余悲之乆矣比數<br>年來水旱癘疫不時作而民又非有所仰于寛政以<br>生蒙袂而丐于市者屨大小相續然余行邑中則固<br>無有死于道路者以為皆轉徙于四鄰則又非理矣<br>既而聞諸邑人曰噫嘻此張翁之徳也翁司諫張君</p>


<h4>文集卷七019-1</h4>
<p>之父司諫君嘗令蕭山有恵政蕭山之民歌之<br>天子嘉其最以為司諫未數月以直諫罷歸君之歸<br>也翁迎謂之曰死諫爾職也然吾夫婦老矣　天子<br>以餘生畀汝此洪恩也他日則又曰吾嘗一入蕭山<br>知汝有徳於蕭山之民夫士茍可以澤物不必有禄<br>位雖不能生死者然猶可以使其有歸而不憾汝其<br>推蕭山之餘以恵吾邑之人終以母怠乃出一圖授<br>司諌君以墨規其上幾數千曰自今死無歸者必於<br>我乎棺每棺一人則於規中識月日焉期滿數乃更<br>為圖有不及棺者傭貧人完而瘞之而優計其工於</p>


<h4>文集卷七019-2</h4>
<p>是貧人日覘伺其邑中之死而未蔵者持鍤走翁所<br>無逺近必如翁指乆之環數百里間雖甚凶歳而水<br>無流莩野無遺骼則翁之為之也於乎翁可不謂古<br>之仁人哉余一日過司諫君問之前後所收已數千<br>百人矣夫奪人於魚鳶狐犬之腹而壤庇之使游魂<br>殘魄各得其所安其徳厚不啻能生死者而世顧莫<br>之能行豈非以枯骨為無知雖有禄位為民父母者<br>猶或難之與余於是數嘆慕翁以翁為仁人也司諫<br>君又每為余言翁少貧困學稍後時然有竒志銳然<br>欲以功名自見日夜誦讀至醫卜星暦堪輿佛老家</p>


<h4>文集卷七020-1</h4>
<p>言罔不涉獵性勤慤鄉人往往樂得翁為弟子師翁<br>亦樂以其所嘗學與其所以教子弟者以敎鄉人子<br>弟故彬彬多成材平生外和内剛審於義利輕重之<br>辨遇人無貧富貴賤皆能不失其意聚外氏之孤而<br>衣食之有稱貨不能償者召而與之劵其喜施而恤<br>窮盖亦素所志也司諌君之為蕭山也翁奉　詔如<br>其官封然終抑抑自將出不輿馬晩得痔病起居為<br>艱司諫君嘗躬抱持之後又病欬逆每發必以十日<br>晝夜有聲其少間也亦必十日乃復發如是者三年<br>竟以乙巳閏二月癸未卒年七十三卒之前數日有</p>


<h4>文集卷七020-2</h4>
<p>喜祥既含歛四體猶柔軟識者以為翁好徳之報云<br>翁諱獻可字廷諫别號東涯配孺人周氏與翁同封<br>子男一即司諫君選娶顧氏繼華氏鄷氏女二適朱<br>仲武恵繡孫男一應科娶尤氏女七許嫁庠生宋儒<br>殤其次許鄭邦係華孟珍黄學憲吳申鍚又其次許<br>喻永齡亦殤又其次許余季弟信道司諫君與余父<br>同登己丑榜進士雅相契重故翁之葬司諫君欲得<br>余文表諸墓隧余方以病謝文翰然義不可辭為書<br>其常所敬慕於翁與所聞於司諫君者而歸之若其<br>世系姻族與夫生卒歲月之詳則别有誌者不書</p>


<h4>文集卷七021-1</h4>
<p>狀<br>唐氏行狀<br>孺人姓唐氏常之武進人户科給事中曾可先生諱<br>貴之孫永州府太守有懐翁之第三女也母贈宜人<br>宜興任氏有懐翁與吾父同上春官一見相得甚有<br>婚姻之約故孺人歸于我翁吾常禮法名家任宜人<br>尤善綱紀内政愛而能敎諸子女皆敏恵夙成孺人<br>年五六歳時已解為纂繡紃組諸女工其兄應徳君<br>既就學則又效其佔畢習字書應徳君喜其聰警每<br>曰惜女不為丈夫子當遂亢吾宗比長益知書識古</p>


<h4>文集卷七021-2</h4>
<p>今又雅性孝謹動必咨於姆訓自吾父母及妯娌姻<br>族内外皆安之始入門猶及事吾祖贈户部主事約<br>齋府君吾祖喜曰得婦若此足慰吾老眼矣予未有<br>子孺人方盛年然數以為憂一日自歸寕從一女子<br>俱還顧謂予曰君大宗之後也不可以不亟圖此於<br>卜相皆宜子吾故為君聘之既乃時時為理笄櫛膏<br>沐飾容止唯恐其不得予意也歳庚子予兩弟相繼<br>喪婦孺人適從予京師泣且請曰日所以來以叔姒<br>實朝夕吾舅姑側耳今安能乆留此乎予遂以是歳<br>陳情歸省又明年兩弟各繼有室孺人以復從予如</p>


<h4>文集卷七022-1</h4>
<p>京師将行吾父母撫予曰吾二人齒髮若此此别也<br>無逺三載孺人聞之大感動至京廼數以歸期訊予<br>予遲之孺人輒請前發曰以堅君志竟以甲辰三月<br>歸歸時舟中人病寒熱者相繼孺人憂且悴故抵家<br>未匝月而病病幾再旬而卒不起於乎哀哉孺人之<br>既歸也吾父以舊所居囂隘欲處之别宅孺人辭不<br>可曰凡所為歸者以奉吾大人耳即少逺左右其何<br>以共婦事且非吾夫子意也孺人事予十七年從宦<br>者十年然服御一不改其素以予禄入之薄非歳時<br>賔燕食不設重肉或予偶飯於他所孺人輙為蔬具</p>


<h4>文集卷七022-2</h4>
<p>問之第曰吾適不喜肉耳至予所飲食滋味必手調<br>或一飯數起聞病既憒索杯羮嘗之以為旨目女奴<br>使進予所盖猶其平日事也於乎哀哉嘗言人生衣<br>食各有定禄溢其分則易竭吾欲使常有餘故不敢<br>取費耳於乎廼又終不禄也豈予徳薄而厚饗天故<br>以為孺人嗇耶予素簡默室中無外言然物情臧否<br>或人事隱顯得失親賔往來禮文疏數之節取予進<br>退之宜時以一二觀孺人孺人言之未嘗不中肯綮<br>也平居不為褻語惰容雖遇僮使亦無妄喜怒予有<br>微過則孺人終日不自得或一事稍善未嘗不從臾</p>


<h4>文集卷七023-1</h4>
<p>其間盖孺人於予有友道焉終孺人之生蚤作夜思<br>綜理纖宻予不復問門以内事然孺人必以請於予<br>示有從也於乎孰謂天竟奪吾良友耶孺人生於正<br>徳壬申五月朔以嘉靖甲辰五月二十一日卒年纔<br>三十有三耳子男一化弘聘太學生安子介女女二<br>俱幼其一人母陸氏孺人故所聘也於乎予為薄禄<br>所縻不克偕孺人以歸使携諸兒逺涉數千里之險<br>廼孺人之殁又不克一言與訣訃聞留滯數月始得<br>歸則塵滿繐帷凉溫變節矣撫棺長慟竟何及哉竟<br>何及哉獨計乞銘於</p>


<h4>文集卷七023-2</h4>
<p>聞人以為不朽之圖庶可少慰幽泉未瞑之目敢先<br>窀穸之期而以請于下執事惟<br>執事其憐而許之<br>先人嘗輯國史考六部畧刪正五代史春秋國<br>編唐詩類編惜以蚤世間未成書書成者亦<br>一不及梓所遺詩文藁散逸之餘僅存若干<br>篇弘念手澤寶蔵之久矣幼孤不能讀父書<br>且卒卒業舉朝也丙子夏五居憂暇日啟篋<br>捧誦敬讐數過因鋟諸木凡得詩五卷文七</p>


<h4>文集卷七024-1</h4>
<p>卷附録一卷為卷什有三噫斯集也厯三十<br>年餘始出者知<br>先人雅志匪徒欲以文採自表見也刻此庶減<br>弘不人之罪云若其成一家言可以垂不朽<br>事賴有<br>諸老先生之言在余小子何敢與知焉<br>男化弘頓首百拜敬識於<br>嘉樂堂中<br>校刻具茨先生文集巻之七　萬暦戊寅嵗梓</p>


<h4>文集卷八001-2</h4>
<p>續具茨文集巻八<br>充國不欲歸功二將<br>天下之事有必然有當然必然者理也當然者情也<br>情可以狥理而理不可以狥情是故君子可貴可賤<br>可生可死而其言終不可奪者要諸理而已理固有<br>必出於此必不可出於彼者出於此則濟雖不幸而<br>敗無恤也出於彼則弗濟雖幸而不敗無取也况其<br>已然之效出於此而濟者已具可見顧乃避一時之<br>嫌推以自逺而姑反常以徼名狥情以貶理豈惟誣<br>人抑亦自誣而已吾於漢之充國有取焉方其誅先</p>


<h4>文集卷八002-1</h4>
<p>零下罕开釋兵振旅策馬而入京師其功名固已籍<br>籍滿朝廷矣於是而修退讓之節為古人之事豈非<br>士之所貴而俗之所謂長者然歟故當時之愛充國<br>者欲其稱武賢譽延壽一歸之功而已弗居焉是亦<br>一說也傳曰世之治也君子讓能而讓其下小人農<br>力以事其上是以讒慝黜逺由不争也嘗觀晋之三<br>卿歸自克楚而其遜功之言若出一口不曰君所教<br>也士用命也則曰庚所命耳燮之制耳君子是以多<br>欒郤范文子之不伐也艾會渾濬之争古今以為大<br>耻故曰功盖天下守之以讓勞而不伐有功而不徳</p>


<h4>文集卷八002-2</h4>
<p>豈非處功名者之一大律度哉然吾聞之君子不以<br>變易常不以身先國不以近忘逺不以小遺大浩星<br>賜之言謂之愛充國則可爾謂之知充國則未也何<br>則當時西羗之叛其於中國不啻若疥癬而生事喜<br>功者輙欲一舉而劓殄滅之噫亦甚快矣豈知用師<br>之道固以還定安集為期殺人以逞以徼幸於一時<br>之功固仁人之所隱耳而謂我充國為之乎屯田之<br>疏凡四三上而異議者始一息喙而終不能止破羗<br>彊弩之師充國之功其不撓於二子者幾希矣正使<br>不幸而師老於田虜稽於誅妨我農功索我士氣坐</p>


<h4>文集卷八003-1</h4>
<p>食罷敝而一無成功焉微破羗彊弩之師誠罔攸濟<br>然而釋懐柔務戰攻委良圖從少筭是直可以僥倖<br>而不可以萬全吾雖無功猶欲為天子一明言之使<br>後舉者無以辛許藉口雖天子不察而以忌功疑我<br>亦甘心爾今也先零破散而罕开之屬竟不煩兵而<br>下則天子亦既信老臣之言為不誣而知兵事之不<br>可不圖其萬全矣而乃避矜功之小嫌忘經國之逺<br>畧舎必然之常理沽讓善之虚名其所以謀其身者<br>亦得矣而何以為漢家乆逺計哉昔者嘗讀秦史記<br>至殽之師穆公利鄭管鑰介三帥而潜趨焉時惟蹇</p>


<h4>文集卷八003-2</h4>
<p>叔入則諫諸朝出則哭而送之野曰吾見師之出而<br>不見其入也既而晋以先軫之力卒阨而殲諸殽墓<br>木未拱而蹇叔之言信矣秦誓之作大都以違良士<br>任勇夫信諞言為深悔然則為蹇叔計者亦将終以<br>孟明之舉為得策哉理固有所不可易功固有所不<br>必讓老成謀國其胸中各有定見蹇叔以不用敗充<br>國以用而成其可不可要皆有必然者而何暇狥人<br>之情以求名耶甚矣浩星賜之非知充國也為人臣<br>殺其身有益於君則為之已欲以讓為名而使吾國<br>家蒙無窮之禍此固不俟智者而後能計其失得矣</p>


<h4>文集卷八004-1</h4>
<p>漢宣之立去武帝猶未甚逺呻吟之聲創痍罷病之<br>卒其絶於耳目未乆也藉使衛霍公孫之屬得一充<br>國焉豈不可以少抑武帝之銳而動其天而何忍以<br>數百萬之師為胡鬼哉而輪臺之詔又何至末年而<br>始下哉故吾謂充國之為漢将有數善焉以恩信招<br>羗人而不果於殺仁也休兵屯田不血刃而罕开服<br>焉畧也料羗虜之必破智也慮及國家而不為身謀<br>忠也漢一代老成之將誠未有出充國之右者易曰<br>師貞丈人吉充國以之<br>真為伏節死義之舉</p>


<h4>文集卷八004-2</h4>
<p>君子之消亂也於其治不於其亂而其知人也於其<br>始不於其終誠以禍機之伏每無常形而忠義之在<br>人心則固未嘗不素定也明主知其然故常用其素<br>定之忠義而制其未然之亂焉此其保邦之畧存乎<br>用俊之明要不待亂生而後為之防忠義已成而始<br>識其人之有益於人國也故曰始之不圖終悔無及<br>唐之玄宗良可歎已昔者常怪唐虞之盛外而百辟<br>内而卿士莫不濟濟焉師師焉相安於無事而無一<br>節義之士挺然於其間豈其人之不後世若哉盖至<br>於夏商之季而後龍逢比干夷齊之徒出焉言激而</p>


<h4>文集卷八005-1</h4>
<p>危志貞而固其所以自靖自獻以無負乎當時無愧<br>於天下後世者初不敢一毫自愛其身君子於是而<br>傷世道之不幸矣夫忠義之來根於天體於人成於<br>性不以生死存亡不以古今有無用之於治世則為<br>嘉謀嘉猷正道直行其身與忠義而俱存焉者唐虞<br>之臣是也用之於亂世則為危言危行精忠勁節其<br>身以忠義而自殉者夏商以後諸臣是也然而君子<br>不以是為死忠義者之不幸而深以為當時國家惜<br>者何歟宋之范景仁有言古之君子消亂於未萌無<br>智名無勇功吾獨不得為此使天下受其害而吾享</p>


<h4>文集卷八005-2</h4>
<p>其名吾何心哉吾是以知忠義之不幸在國家而不<br>在臣子也然世之人主其慮淺而術踈方其承平閑<br>暇之時莫不侈心縱欲以從事於聲色狗馬之間晏<br>然自以為天下莫敢謀也一時載高位食厚祿者非<br>其私昵近倖則其外親小童而凡才猷之士不貳心<br>之臣一不見録有或昌言而顯争之則輙斥去不用<br>及其危機潜伏禍亂既成而彼偏方下邑平日未嘗<br>一識天子之面而受其榮施者乃始任其難而委身<br>焉此正韓非之所謂所養非所用而所用非所養者<br>而何以為天下國家哉夫制之於未然者其勢順而</p>


<h4>文集卷八006-1</h4>
<p>易救之於已敗者其勢逆而難順而易故忠義無迹<br>而隱然為國家之益焉逆而難則忠義之在臣子者<br>非不足以自韙其身而國家之受弊深矣昔人嘗曰<br>蹇叔宫之奇不用燭之武張孟談受大賞唐之玄宗<br>良可歎哉天寶之際溺於晏安祿山首亂而河北無<br>一義士賴有巡逺杲卿天與忠義孤城守死盖凜然<br>為國之重然考其名位爵祿則不過一守一令之微<br>而已夫以使之之病也任之之重也而魯之負杖者<br>猶不難其死焉數子名位雖下要亦朝廷一命官食<br>君禄而死其難盖無足怪者吾獨惜明皇委用之不</p>


<h4>文集卷八006-2</h4>
<p>早也當時祿山之必反張曲江嘗争之矣帝固不以<br>為然也九齡之忠義即巡逺杲卿之儔耳使其不先<br>祿山之亂而死安知死祿山者不又有一九齡哉曲<br>江之祭即其所以歎息於真卿者也噫亦晩矣此先<br>儒所以推明皇之亂不在於祿山之反之日而在於<br>罷九齡相林甫之年也使九齡而常在朝則安知巡<br>逺杲卿之流不由之而彚征而開元之治其復還矣<br>雖然明皇嘗任姚宋矣嘗任韓休張九齡矣其所以<br>用君子而不克終任小人而致大亂者良以居位日<br>乆有所蔽惑而然耳故曰為國有九經以尊賢為重</p>


<h4>文集卷八007-1</h4>
<p>尊賢有四事以去讒逺色為先旨哉言矣<br>萬世相天下之法<br>古今之論相道者其說不一以道徳言者曰唯大人<br>為能格君心之非一正君而國定此孟軻氏之說而<br>傅說諸人實為之以節行言者曰立天下之大節而<br>後能辦天下之大事此蘇氏之說而伊尹實為之以<br>才能言者曰宰相能否視天下安危此董晋氏之說<br>而房杜之屬實為之以大體言者曰不衒能矜名親<br>小勞侵衆官而獨論討其大經焉此栁氏之説而曹<br>參丙吉之徒實為之夫輔之以道徳貞之以節行宏</p>


<h4>文集卷八007-2</h4>
<p>之以大體而經緯之以才若是則於相天下之法亦<br>幾矣而論者猶有取於孔明之四言以為是萬世相<br>天下之法何哉吾知之矣荀子曰臣之於君也無適<br>而非命也無所逃於天地之間也世之人臣類多懐<br>是心焉以事其君故其所以奔走而服勤者要不過<br>相持以分相縻以祿利而非有所謂繾綣不容己之<br>情焉於是乎有曲學阿世躐取高位而假經術以文<br>其姦者矣於是乎有優游充位伴食自容而借鎮俗<br>以飾其愚者矣於是乎有重厚可任不學無術而藉<br>粗才以成其功者矣於是乎有剛愎自用妬賢嫉能</p>


<h4>文集卷八008-1</h4>
<p>自表於後主每以攸之禕允等為言而作教與下拳<br>拳於徐元直董幼宰之勤渠曰違覆而得中是棄敝<br>蹻而獲珠玉也於主簿楊顒之諫生既謝之死又哭<br>之其為心何如哉所謂集衆思廣忠益者孔明又自<br>得之矣相天下者不於孔明而誰法哉雖然盡大臣<br>之道宜建大臣之業而孔明猶不能佐昭烈而王何<br>歟此世之以成敗論人物者所由滋惑也要之孔明<br>之可法者相道也而其不能成業者時與勢實為之<br>也君子亦惟其道而已而奚以時勢為哉孟子謂滕<br>君曰有王者起必來取法是為王者師也是知滕不</p>


<h4>文集卷八008-2</h4>
<p>能王而王者之法固存於滕孔明不能佐其君以王<br>而王佐之法固存於孔明矣君子其無以成敗論人<br>物哉<br>管仲致慟於鮑叔<br>君子以其所可必者責之已而不以其所不可必者<br>責之人故屈伸得失一無能動其情焉夫人之難知<br>尚矣人之於我則亦我之於人也我之於人不可必<br>知而欲責人之必我知焉亦常常之見爾夫子曰不<br>患莫已知求為可知也盖所以求為可知者乃吾之<br>所能自必吾且責已之不暇而暇計夫人之知我與</p>


<h4>文集卷八009-1</h4>
<p>而蒙主心以行其私者矣如是而猶欲以所謂四言<br>者望之不亦類於持方柄欲内圓鑿也哉吾是以尤<br>夫相道之不立未必皆夫人之過而君子者不能昭<br>之訓而啟其衷也夫四言者何也曰開誠心布公道<br>集衆思廣忠益也是道也夫人不能知而孔明知之<br>噫是可以昭萬世之訓而為之法矣今夫所謂相者<br>其上為天子之所仰成其下為百官之所承式其内<br>為萬民之所倚以為安危而其外為四夷八方之所<br>觀望以為順逆去就此其為責亦甚重且大矣傳曰<br>天生民而立之君使司牧之有君而為之貳使師保</p>


<h4>文集卷八009-2</h4>
<p>之大臣所以貳也而可以姦私且愚者為之哉有志<br>於相天下者夫亦即孔明而法之耳盖其於玄徳枉<br>駕之初即慨然以馳驅自許歴二十一年而無變度<br>易慮焉曰臣竭其股肱之力不濟則以死繼之其忠<br>精至今可想也是故取益州而天下不以為貪兄弟<br>各一主而百姓不以為貳昭烈臨崩有君可自取之<br>言而亮亦不以為嫌何哉惟其誠耳左右昭烈父子<br>立國巴蜀中外之事罔不經理綜畫而於身及家曾<br>不一措念是故容法正用士元而人不以為比廢李<br>嚴廖立殺馬謖而人不以為專何哉惟其公耳至其</p>


<h4>文集卷八010-1</h4>
<p>否也與哉然責已之士世不一二而知己之說古今<br>以為口實者何歟噫亦有自矣夫一介之士生於窮<br>巷長於白屋其始莫不頓蹙齟齬困鬱離騷有不能<br>自免於寒飢者一朝遇相知有氣力得位者推挽而<br>遂釋羈絏弛負擔致身卿相彼其視窮阨時不啻若<br>異世事自非大有見者亦安能不為之動心哉夫遇<br>以國士此豫讓之所以死智伯也早不能用急而求<br>之此燭之武所以有辭於其君也士固薄於不知己<br>而厚於知己者故曰士為知已死女為說己容何獨<br>一管仲鮑叔哉雖然古之人無有也其原起於春秋</p>


<h4>文集卷八010-2</h4>
<p>戰國之士奔走形勢其足跡交於公卿貴人之門冀<br>一托身而自售焉得之則揚揚然喜一不遇則薾然<br>悴悒然恨望爾吾聞辯士之善喻者曰驥之齒至矣<br>服塩車上太行蹄伸膝折尾湛胕潰遷延負棘而不<br>能上伯樂一見而覆以紵衣乃始俯而噴仰而鳴聲<br>達於天若出金石盖其心誠以伯樂望之人而不量<br>其身之非驥也故郢人死則匠石輟斤而不斵伯牙<br>之琴絶絃破軫而不更鼓者以世之不復有子期爾<br>於乎此士之所以貴知己也而豈知聖賢之所以自<br>處固不若是耶昔者舜固一歴山之野人也堯舉之</p>


<h4>文集卷八011-1</h4>
<p>而位以司徒授以百揆既乃老而禪之天下焉自後<br>世之士得之宜何如其為感而舜曾不以是動其情<br>者彼誠有大見耳仲尼之在春秋周流於齊魯宋衛<br>楚蔡之間車轍幾半天下而曾不一大遇當時之知<br>孔子者魯有孟僖衛有伯玉孔子亦聽之而已夫天<br>生聖賢責任有在而豈區區由一人之私哉吾是以<br>知舜孔之非悖施也故曰養其才天下無窮士成其<br>徳古今無棄賢正使一人不知而天下自有知之者<br>天下不知而後世亦自有知之者通塞時也屈伸勢<br>也遇不遇命也而何能舎其所以自信而求人之信</p>


<h4>文集卷八011-2</h4>
<p>汲汲焉為欣戚累耶管鮑之事世多道之觀仲所自<br>謂見知於鮑叔者曰貪而知其貧也怯於戰而知其<br>為親也三仕見逐而知其不遭時也遺子糾不能死<br>而知其不修小節也甚矣叔之知夷吾也當時射鉤<br>之恨桓有殺仲之心矣鮑叔歴道其五事之賢詐而<br>請諸魯於是解束縛就釁沐未幾而命為卿尊為仲<br>父舉齊國惟仲之聽焉凡其所以顯庸而尊遂者秋<br>毫皆鮑叔力也仲其敢忘諸乎吾則以為不然古之<br>聖賢其心事可以表天日其素行可以質鬼神明白<br>而無疑正大而足以取信於天下萬世故用之臨財</p>


<h4>文集卷八012-1</h4>
<p>而廉用之戰陣而勇用之事君而合用之死生而審<br>其所為其所不為要可使天下共知之耳而何藉於<br>一鮑叔哉不然則鮑叔能知其為貧與親諸不得已<br>之故而其貪其怯其忘君事讐至今猶昭昭在人耳<br>目固不以一鮑叔之知而盡信之也吾是以知聖賢<br>之所以責於已者重而望於人者輕耳世之人類以<br>為名必有所托而後起功必得所主而後成蒼蠅之<br>飛逺不尋丈止驥尾則一日而千里焉其所附然也<br>故馬遷謂砥行立名者非附青雲之士不能施於後<br>世噫亦淺之為丈夫也吾知吾之所以自立而已而</p>


<h4>文集卷八012-2</h4>
<p>又如人何哉雖然夫子固曰不患人之不已知患不<br>知人也管仲慟鮑叔魏之游雅以嘗失知高允而自<br>訟云爾盖當時崔浩嘗謂允之豐才博學一代所推<br>所乏者矯矯風節而雅之心亦以為然然方浩之得<br>罪戰慄不能一言而高允獨敷析其是非卒有以悟<br>主心而活數百人之族以是而知其矯矯也揖宗愛<br>於王公趨拜之中盖挺然不為威屈以是而知其風<br>節也况於忠不欺君貞不狥太子義不負翟黑忘崔<br>浩又有知之而不盡者乎此雅之所以悔恨於知人<br>之未明也故嘗謂知已之許在鮑叔而不在管仲不</p>


<h4>文集卷八013-1</h4>
<p>知人之咎游雅可以自責而高允不可以責人謹論<br>垂世立教之大典<br>論曰讀大學書而後知聖賢憂天下之深也惟四代<br>之學考諸經可見已其所以引之表儀陳之常道約<br>之以法制使無失其固有者盖已莫不煥然其大明<br>卓然其有定士之生於斯時者童而習焉終身而勉<br>强焉不見異物而遷焉而何俟乎詔之以言也聖王<br>不作而學校廢前日之所以維持紀綱乎天下者至<br>是而蕩然無復存者矣嗚呼君子以是而悼周之衰<br>也夫大道湮則邪說起正教弛則異學行而人心之</p>


<h4>文集卷八013-2</h4>
<p>壊斯極矣斯時也位不在夫子而道在焉則夫進而<br>淑之人退而明之書吾夫子固無以自逭其任於天<br>下后世矣韓子曰上而為君故其事行下而為臣故<br>其説長噫說非夫子之得已也憂夫教之不立而天<br>下後世将無有不得其門而入者乎将無有荒唐其<br>詞以溺人而使之不自覺者乎将無有艱難險危其<br>說以阻人之進者乎将無有為之不以其漸造之不<br>自其端而終身擾擾焉以求之者乎而夫子之憂滋<br>甚矣嗚呼此固大學之書之所以作也此固朱子所<br>謂垂世立教之大典也自今觀之先之以明徳則為</p>


<h4>文集卷八014-1</h4>
<p>格物為致知為誠意正心而脩身推之以新民則為<br>齊家為治國平天下述之而為經釋之而為傳而孔<br>曾相與講明之功於是為大矣夷考學記諸篇大抵<br>述其所以教之之規與夫學之之益而入徳之方立<br>教之法則舎大學一篇無所於考夫提其綱領而先<br>焉所以為之使其易知也舉其條目而詳焉所以導<br>之使其易從也其進之有序則其施之也不悖矣其<br>為之有本則其求之也不拂矣是故以之為已則順<br>而祥以之為人則愛而公以之為天下國家則無所<br>處而不當古昔聖王之教雖不必其常存於天下而</p>


<h4>文集卷八014-2</h4>
<p>有志者因是考焉亦庶幾其無遺法矣乎吾夫子憂<br>天下之心盖至是而可以少自慰也人之言曰太上<br>立徳其次立功其次立言若夫子者其果止於立言<br>非耶憂以起思思以立意意以立言言以立典典以<br>立教教得而天下後世無有不得其所者矣嗚呼萬<br>世之下其将仰而慕曰吾夫子之徳也鼓舞其澤而<br>思曰吾夫子之功也謂果止於立言否耶抑嘗謂中<br>庸之所謂脩道所以原立教之本也論語之所謂富<br>而教之所以定立教之時也孟子之所謂庠序學校<br>所以設立教之地也得其本得其時得其地而後舉</p>


<h4>文集卷八015-1</h4>
<p>其法則立教之方盡矣大學所以挈其綱領論孟所<br>以盡其精微中庸所以極其歸趣先之大學參之論<br>孟而復會其極於中庸則入教之等盡矣愚敢以立<br>教之方為上之人告以入教之等為學者告<br>亷逺堂高<br>人臣而欲導君以尊禮其臣者必先有以伸其尊於<br>君而後其說可行矣何則人之情莫不好自尊大而<br>况於履天子之位居天下之上其自視為何如也其<br>心以為朝廷之上所奔走而趨事者皆利賴乎我者<br>也抑而下之卑而使之彼亦未必不於我乎甘心焉</p>


<h4>文集卷八015-2</h4>
<p>臣之分愈卑則君之尊益甚而吾晏然而位於上信<br>乎天下之一人矣於此而欲導之使尊其臣彼固不<br>能不疑於彼屈而此伸而吾之所以欲尊其臣顧類<br>於欲卑其君者矣夫必先伸其尊於君而後入之說<br>焉則其君樂於自尊而吾之說或始可以動其聽賈<br>生太息於文帝之朝而曰簾逺地則堂高嗚呼其亦<br>可謂善喻矣其亦可謂善導君矣何者君之於臣非<br>徒以分相使而已也亦以勢相維持云耳記曰刑不<br>上大夫又曰大臣不可不敬也是民之表也古之人<br>君所以必隆其禮於臣豈過卑以下其臣哉天下之</p>


<h4>文集卷八016-1</h4>
<p>所仰視逺方之所觀望蠻夷之所四面而内向者君<br>之下臣而已矣元首股肱言乎其相須也手足腹心<br>言乎其一體也故臣之勢既卑則主之勢亦降勢降<br>則威奪威奪則命犯命犯則政弛于是而有悖逆無<br>上之人焉于是而有僭亂不軌之事焉皆自夫卑臣<br>始也故人主之欲卑其臣而求自尊者亦弗思之甚<br>矣夷其陛而求其堂之崇世果有是禮哉楊子曰周<br>之士也貴秦之士也賤卑臣之説自秦人之作俑也<br>秦行之叔孫通陋儒襲之當時高祖方自喜其為天<br>子之貴而豈知騎項之態益足為天下咲哉故臣卑</p>


<h4>文集卷八016-2</h4>
<p>而君亦卑矣文帝之時沿漢初而不變者也朝廷之<br>上固有朝縉紳暮縲絏身未違君側已捽而之圜土<br>者區區獄吏豈固貴於諸侯哉而所以使之俯首下<br>氣於牘背之視者亦辱之深矣嗚呼此誼之所以忿<br>懣而太息也然方當尊君卑臣之時而首倡為尊臣<br>之說焉此其君得無駭而不信耶故啟之以昌言之<br>拜則疑扵迂告之以畏相之事則疑於妄語之以伯<br>父叔父之呼則疑於僭誼之為說亦難矣夫織薄之<br>徒吹簫之夫固亦未足多重然既舉而加諸上位則<br>固民望之攸歸也聖人之制禮也豈為一人惜哉廉</p>


<h4>文集卷八017-1</h4>
<p>逺堂高之說吾故以誼為善喻也吾故以為善導其<br>君也名尊其臣而實所以自尊雖微文帝亦審有必<br>從者矣雖然吾猶惜誼之生之晩也觀漢之俗大抵<br>多蹈秦故而誼亦數推其首禍於秦如教太子如律<br>令刑罰如徳色誶語之薄俗不一而足使誼之說聞<br>於始皇之時則庶乎可以深絶其源而不至於甚敝<br>及文帝之時而後捄之故所喻者一文帝而已未幾<br>而釋之以名臣死淮南晁錯以近臣斬東市亞父又<br>以取筯之戅見殺矣彼景帝者豈亦習見夫秦俗之<br>常而不能近守文帝之家法故耶嗚呼吾是以深惜</p>


<h4>文集卷八017-2</h4>
<p>誼之不生於秦也吾是以深惜誼之說不聞於秦也<br>謹論<br>三代遺直<br>士之所以上附於古人者必其能立天下之大節端<br>天下之大本以享天下之全名而一行之称弗與焉<br>大節者何君臣之義是也大本者何君心是也全名<br>者何徳業聞望昭於一時表於後世天下之人仰而<br>慕之而不可以一二名焉者也有大節然後可以服<br>天下端大本然後可以化天下而天下之全名於我<br>乎享焉斯則可進於古君子矣然則非後世之臣三</p>


<h4>文集卷八018-1</h4>
<p>代之臣也嗚呼是弗之盡而徒以一直名焉此吾之<br>所以不滿於魏文貞也是所謂一行之稱予之而不<br>盡予者也昔子産之卒也孔子以為古之遺直而後<br>世之論孔明者亦以三代遺才称之徵之為遺直也<br>亦若是而已而君子何過之深也噫君子之論人非<br>好論人也論諸古者所以訓諸今也吾恐世之狥於<br>直而忘其大節之當立也而忘其大本之當正也而<br>何能為一徵惜耶嘗觀徵之於太宗也糾過绳違諫<br>無虚日賀有唐者衆矣賜之金帛以旌其忠列之屏<br>幛以紀其言方諸鑑擬諸韋弦以須其益不惟徵以</p>


<h4>文集卷八018-2</h4>
<p>直自許而太宗固亦以直許徵當時之臣固有事太<br>宗三十年而無言及獻替者徵其不為唐室之翹楚<br>耶謂之曰三代遺直夫奚議然吾聞之人臣事君有<br>死無二二乃辟也徵也名在建成有年數矣古之人有<br>言曰竭股肱之力加之以忠貞不濟則以死繼之如<br>是而後無媿於天下之大節也玄武之變豈徵也茍<br>生之時乎存而臣之沒而背去之顧僕僕焉為讐人<br>役徵其有靦面目矣田舎翁之殺碑之仆徵固以是<br>取輕於太宗也故伊川謂寕無魏公之忠亮而不可<br>無君臣之大義盖有以識此矣大節之弗植奚直之</p>


<h4>文集卷八019-1</h4>
<p>云乎至於貞觀之治僅止於米斗三錢外户不閉而<br>不能列於三代之隆甚則内亂之辱外夷之侮更不<br>免後人嗤笑徵固與有責矣君心之弗正而徒區區<br>於行政用人之間抑末也孟子曰惟大人能格君心<br>之非徵其嘗講之乎心之未格是大本之弗端也又<br>何以其直乎哉不然則人将曰是三代之臣也是伊<br>傅之亞匹而周召畢榮之儔也而何止以一直名耶<br>徵之徒以一直名是吾所謂一行之稱予之而不盡<br>予者也嗚呼绳之以三代徵固未得為純臣自後世<br>求之要亦未可以厚責也直道如徵善論天下事如</p>


<h4>文集卷八019-2</h4>
<p>徵侃侃焉為後世之所尊信如徵漢唐而下誠亦未<br>暇多見觀人者固當于是乎取節矣故曰論徵之大<br>而責其全徵固僅得為遺直責徵之全而忘其直則<br>愚亦不免有遺論<br>願為良臣<br>古人有愛君之心者知欲與其君相安於無事而不<br>欲自為功以干天下之譽也夫臣之事君其事不一<br>而其心亦不一也彼君安共其榮而國危不與其憂<br>如鄙夫憸人者固未足多誚而乃有幸天下之有事<br>以自名其忠於後世者獨何心哉古人愛君之心於</p>


<h4>文集卷八020-1</h4>
<p>是乎可識矣魏文貞之對太宗也曰願使臣為良臣<br>無為忠臣嗚呼是豈薄龍逢羞比干而竊自附於皋<br>陶稷契之列以夸毗於君也哉觀徵之言者盖不當<br>泥其截然分别之過於忠良之間而藹然忠愛之旨<br>固當識之於言意之表矣君子之事君也治而相安<br>焉亂而致身焉惟其時而已武子不求生事於有道<br>之朝而於衛成之季獨周旋焉則今日之良臣亦他<br>日之忠臣耳而臣之所以自居者則固不得不去彼<br>而取此徵之言其有見哉去國以逺害誠潔矣弗愛<br>吾君故不忍委身以致命誠難矣無益吾國故不為</p>


<h4>文集卷八020-2</h4>
<p>擇而取之君子於是乎有在徵其不為良臣而将誰<br>為耶上下相安不動聲色使天下隂受其賜而吾無<br>所與其功焉徵之願於是乎畢矣折檻牽裾皆出下<br>策而况於剖心之事耶名在我而禍在君徵也其忍<br>言之臣之於君非以其强言敢諫為難而歆之以堯<br>舜使其有好之不已而能常保夫治者斯為可貴也<br>故有稷契皋陶之臣而自無龍逢比干之事使其先<br>有意於地下之従遊而自諉於言合稷契謀合皋陶<br>之未能焉則事變之末吾恐其不免於亡羊補牢之<br>悔而吾身與國其偕亡矣徵之言其有見哉其誠有</p>


<h4>文集卷八021-1</h4>
<p>愛君之心哉太宗初政亦稍可觀而末年志怠弗克<br>有終若徵者糾過繩違諫争已任輔政得人賀有唐<br>者衆矣韋弦之比屏幛之列庶哉乎言聴諫行者而<br>仁義之說卒致天下於治安者徵尤大有力焉嗚呼<br>徵其可謂不負其志者哉當時如劉洎以堅貞名禇<br>亮以鯁亮著而馬周之論列又表表于時皆不可謂<br>其無意於太宗者而忠良之說均未有及焉則徵又<br>獨有得矣雖然徵有稷契皋陶之心矣而未聞道也<br>格心之學徵其嘗講之耶故當時之治雖小康而内<br>亂之辱外夷之侮終不免為後人嗤笑則徵亦與有</p>


<h4>文集卷八021-2</h4>
<p>責矣况夫翦鬚之意雖美而田舎翁之殺終蓄諸心<br>故鑑亡而碑亦旋仆矣其身之不保而何以能善君<br>之後耶是故欲為稷契皋陶之臣者尤不可不知稷<br>契皋陶之道<br>行冲諸俻藥物之末<br>論曰求士者以相成為賢知道者以相濟為務故下<br>之於上也不狥其所長而輔其所短而大人君子之<br>有志於天下者亦每每求其所不足而不安於其所<br>有餘者彼誠知自律也故曰言不期逆順期於利行<br>味不期甘苦期於衛生不然則彼以便柔為佳士此</p>


<h4>文集卷八022-1</h4>
<p>以容容為得計而相濟相成之道亡矣而何以其士<br>為哉夫論行而結交者蚤知之士也虛已以成業者<br>忠正之輔也然世之大臣其佞媚從臾之士常有餘<br>而蹇諤之士常不足成侯之美其不如城北徐公固<br>也而一時客其門下者莫不以為過之何哉蔽於求<br>耳元行冲之於仁傑乃獨有不然者其言於梁公曰<br>明公之門珍味多矣元冲請俻藥物之末此豈非能<br>以相濟為務輔其所短而不狥其所長者乎夫以大<br>臣如仁傑宜若可以勿藥矣而行冲之所以惓惓者<br>殆未可遂謂之過慮也美炙不如惡石此臧大夫之</p>


<h4>文集卷八022-2</h4>
<p>所以致慟於孟孫茍惟其愛已之是狥而不知其害<br>焉則紇之涕為無從已行冲其能無意乎今夫上之<br>人所貴於士者非徒欲其游楊令名譽道功徳習為<br>依阿軟美之詞俯仰竦脇諧婉之態茍以取悅目前<br>而鼓脣吻弄筆墨飾容觀逐班行伈伈睍睍進云則<br>進退云則退者又豈知道之士之所甘心於其上哉<br>然而為羊皮者比肩為狐腋者不一二下日以謟上<br>日以驕而天下之事日以益壊其平日之所以自尊<br>而快意者適所以養成今日之病而已盖嘗見有富<br>厚之家盛奉養竭滋味煎熬燔炙惟嗛口是務非芻</p>


<h4>文集卷八023-1</h4>
<p>豢莫陳非遐方異物莫御此其視參苓芷术真若弁<br>髦土梗無所用之一旦氣失其平而疾攻其内則其<br>平日方丈之珍九鼎之實一不足濟而牛溲馬勃顧<br>有貴於熊蹯豹胎者矣何者物各有適用各有宜平<br>則養疾則攻此固理身之常道而君子之所以砥行<br>立功者亦若是而已昔嘗有桓侯者方其疾之在腠<br>理腸胃而不治以為醫之好利而誣之耳及其疾深<br>而覺痛則越人之逸去乆矣而尚可救藥乎哉吾以<br>是知行冲之不能無意於仁傑也當是之時女主恣<br>睢於上酷吏羅織於下虐熖熏灼以鉗鈇刀鋸待天</p>


<h4>文集卷八023-2</h4>
<p>下之士士之以無辜逮戮者不可選數英才碩望陷<br>疑似而赤其族者相屬也仁傑以區區唐室舊臣處<br>於其間亦危矣夫自其孝之行於事親也廉之著於<br>律身也義之激於代僚友而任患也仁之昭於雪無<br>罪也直之切切於無濫刑無崇飾異端之諫也明之<br>見於舉親也而精忠大節尤有不可以一二言者此<br>非必行冲之心知其無所事藥雖仁傑亦自知之矣<br>獨計以為知者不觀能以速禍忠臣不危身以圖功<br>唐嗣之弗殄繄仁傑是賴茍為不能深自韜晦宻其<br>機緩其為而以虚名結主疑以危言賈戮則功不建</p>


<h4>文集卷八024-1</h4>
<p>社稷家先無炊火此固行冲之所深憂也歟此固行<br>冲之所欲隂藥而預防之者歟卒之母子天性之言<br>復而不厭直而不訐曲而不諂柔而不懾而唐之正<br>朔遂復其魄雖其授龍洗光功固有在吾謂行冲亦<br>與有力焉耳矣雖然行冲者藥也儲之者仁傑也藥<br>籠中物仁傑之所儲富矣其所以自醫者有餘矣故<br>一旦出之以醫國而武氏之墨守發焉廬陵之廢疾<br>起焉李氏社稷之膏肓鍼焉一脉既活大命斯還然<br>後知柬之彦範輩真强劑而仁傑之所儲為有賴也<br>故愚嘗為之說曰行冲之藥不驗於攻仁傑之時而</p>


<h4>文集卷八024-2</h4>
<p>驗於復唐祚之日仁傑之藥不驗於復唐祚之日而<br>驗於授五龍之時謹論<br>擬宋范祖禹進三經要語表<br>伏以<br>學典始終事莫先於稽古道存精一義尤切於纂<br>言爰資<br>時習之勤庶廣<br>日新之益動關<br>君徳喜洽臣隣臣祖禹誠惶誠恐稽首頓首上言竊<br>惟紀言專乎右史六經莫古於尚書立教昉於</p>


<h4>文集卷八025-1</h4>
<p>素王四子獨尊夫論語暨孝經垂訓於千古由<br>曾參請益於一時誦其言莫非洋洋之聖謨資<br>其理足成蕩蕩之王道卓兹經世之典允惟載<br>道之文自堯舜以來其法攸具由周公而下其<br>說斯長顧王政布在於方策之間而<br>聖學不專於章句之末欲圖可乆而可大莫若易知<br>而易從兹盖伏遇<br><br>聖神立極<br>睿智先天必世乆</p>


<h4>文集卷八025-2</h4>
<p>王者之仁因心廣<br>天子之孝庻矣富矣教矣化既無為知之好之樂之<br>學尤有獲兹當<br>聴講之暇聿求守約之方謂三經之淵微開巻有<br>益而百篇之繁悉更僕未終誕<br>命愚臣纂成要語視為樸學奚取漢武之表章托<br>之空言徒陋唐玄之序製及我<br>朝之命講乃更進夫三書至先臣之奮庸亦兩由於<br>半部時將有待道不虛行臣祖禹學本面墻官<br>叨従</p>


<h4>文集卷八026-1</h4>
<p>輦啟乃心以沃朕職未盡於交修資於父以事<br>君忠敢忘於将順肆厪搜輯冀罄愚衷或取二三册<br>於一篇之中或得一兩句於數章之内先王之<br>法言徳行紀録罔遺聖人之綏來動和規橅具<br>在用塵<br>睿覽仰賛<br>皇猷伏願<br>學每知新人惟求舊<br>恭已同乎帝舜之治率<br>祖體夫殷王之心</p>


<h4>文集卷八026-2</h4>
<p>作之君作之師兆民賴<br>一人之慶長守貴長守富萬年嚮五福之全臣無任<br>瞻<br>天仰<br>聖激切屏營之至謹以三經要語若干巻隨表上<br>　進以　聞<br>擬進燕享九奏樂章表洪武四年<br>洪武四年某月某日吏部尚書臣詹同禮部尚<br>書臣陶凱謹以所撰燕享九奏樂章進呈者伏<br>以禮洽泰交見</p>


<h4>文集卷八027-1</h4>
<p>君臣之相悅樂由豫奮與天地而同和式昭<br>至徳之光用助大享之養九成俻奏百辟咸歡臣<br>等誠惶誠恐稽首頓首上言竊惟卑高陳貴賤<br>之位燕享通上下之情自六典俻於周官而賔<br>禮掌於宗伯折俎體薦爰存名義之殊鹿鳴魚<br>麗俻見瑟笙之協恩優湛露澤沛需雲慨宵雅<br>之詩既亡而綿蕞之儀徒在漢因秦舊唐襲隋<br>乖擊柱競功臣驕未戢佩刀侈賜君好罔終雖<br>宋宴之歳行第詩章之日褻詎非<br>一人建中和之極孰能百年肇禮樂之興兹盖伏遇</p>


<h4>文集卷八027-2</h4>
<p>皇帝陛下<br>聦明齊聖<br>濬哲溫恭<br>一怒止戈還綱常於萬古兩階舞羽敷<br>文徳於九陔顧<br>功允宜於象成而樂猶沿於勝國淫哇亂先王之<br>雅夷韎雜中國之音将因律以和聲遂<br>命官而正樂<br>徳已同乎覆載節必貫乎始終爰分九奏之章庻<br>極一成之妙渙頒</p>


<h4>文集卷八028-1</h4>
<p>嚴命俯及愚儒臣等陋擬魯生聦非師曠繆綴和<br>平之響猥多蕪謭之詞一奏而為本太初之章<br>再奏而為仰大明之曲民初生也品物亨也御<br>六龍也固皆淡而不傷曰泰階平曰君徳成曰<br>聖道成亦皆樂而不厭肆惟畢奏在樂清寕泱<br>泱大風未敢動季札之嘆洋洋盈耳庻幾如師<br>摰之初體裁僅别於下俚善美未彰於<br>上徳被之律吕聊宣鎬飲之歡間以笙鏞庻續徵<br>招之作伏願<br>聴音而思臣徳非獨取其鏗鏘</p>


<h4>文集卷八028-2</h4>
<p>好樂而與人同咸欲聞乎管籥金聲玉振<br>心和時發於氣和獸舞鳳儀今樂遂同於古樂臣<br>等無任瞻<br>天仰<br>聖激切屏營之至謹以所撰九奏樂章隨<br>表上　進以　聞<br>問張良為韓報讐何如<br>觀古人之忠義者固當體其志於顯然之際尤當察<br>其機於隱然之中夫忠義一心根於天地力之所及<br>何莫不存其見之事為之著者固不能自晦於人人</p>


<h4>文集卷八029-1</h4>
<p>而寓之謀畫之微者有不可遽得而推測此所以顯<br>然者夫人得而知之而隱然者則非有超見而卓識<br>者有所不能知也張良終始為韓請因明問而復之<br>盖自韓非懐擯棄之忿而隂禍王安之宗吕政縱并<br>吞之謀而首郡潁川之地良也以五世之相韓耻一<br>朝之就滅将欲効臣靡之興夏而無一旅之可資抑<br>欲如田單之復齊而無二城之未下由是弟死不葬<br>而汲汲於始皇之報萬金不吝而切切於力士之求<br>雖其舉事非出於萬全有類乎刺客之習而其忠憤<br>内根於一念盖卓哉國士之風由今觀之博浪之椎</p>


<h4>文集卷八029-2</h4>
<p>不共戴天下邳之匿幾陷死地此其忠猶未灰也所<br>幸祖龍死而秦鹿失祠狐効奸而罾魚倡亂良也乗<br>豪傑起事之秋奮義士彎弓之志説項梁以求夫韓<br>後立横陽而為之申徒卒之望夷之誅兆應於嚙驂<br>之虎而覇上之組祚絶於當道之蛇而復讐之心於<br>是乎遂矣方将輔韓成以馳驅而恃之以興復奈何<br>天不祚韓楚復見殺則其讐秦之心復移於楚而為<br>韓之念未改其初是以鴻溝之割甫息楚漢之爭而<br>養虎之喻頓悟沛公之意卒使垓下而烏江授首良<br>之心於是乎畢矣夫其始滅韓者秦也則未嘗一日</p>


<h4>文集卷八030-1</h4>
<p>而忘秦其既殺成者楚也則未嘗一念而釋楚進說<br>於項氏而非為項氏謀委身於沛公而非為沛公計<br>區區楚漢彼豈樂為之臣哉不然則何黄石之編方<br>試而赤松之念頓萌也使成也若在則天下當不在<br>漢而在韓矣故夫康節謂之善蔵其用而有取於燒<br>棧之謀伊川稱其儒者氣象而獨惜其養虎之說愚<br>則以為燒棧之謀固為韓也而養虎之説亦為韓也<br>始欲阻之於蜀而歸為韓氏之臣繼欲速其誅項而<br>終報韓氏之怨吁留侯誠人傑也哉<br>擬漢令郡國舉孝廉詔元光元年</p>


<h4>附錄一001-2</h4>
<p>附錄一巻<br>敕命<br>奉<br>天承運<br>皇帝敕曰志有之言之無文行之不逺而仲尼以勝<br>質為史豈非以史官職重陽秋言成軌範必文質<br>彬彬之君子庶幾乎爾翰林院編修王立道以吾<br>良臣之子能稟守其風以振耀其家聲比者奮名<br>甲科朕屢閱之儲材秘館學識文行乆而益彰可<br>使執筆纂叙鴻業□以夫慶爾言□□□□□□</p>


<h4>附錄一002-1</h4>
<p>褒典朕不爾吝特投爾階文林郎錫之敕命夫翰<br>苑殊選命服嘉名并以與爾足為優異敬服休恩<br>勉揚令圖欽哉<br>敕曰古著男女之族各擇徳焉欲其稱也國家推恩<br>臣下爰及內人豈非取諸此哉爾翰林院編修王<br>立道妻唐氏生於高明漸於禮義來嬪徳士恭慎<br>儉勤允蹈家人之貞以暢刑于之化推恩褒錫國<br>之彛章玆特封為孺人尚勵相成宜其象服<br>嘉靖十六年正月二十日<br>敕命碑隂記</p>


<h4>附錄一002-2</h4>
<p>嘉靖乙未三月春望─皇上既如制親策禮部會試<br>所舉士四百人者于奉天殿廷賜諦第焉既廼以祕<br>館儲材越四月初吉復躬御文華殿進所策士于廷<br>覆試之賜諦第焉於是獲選者靳三十人而吾錫王<br>君懋中寔為之冠一時榮君之遭者僉謂自─文皇<br>甲申曾棨榜以來未之有儷也於乎盛矣未幾又以<br>大慶覃恩賜諸廷臣受封典而君與卅人者業方在<br>選例未及封然而─聖明簡注則獨至也遂俞諸吉<br>士之請詔以授職之日各給敕如其官於是君廼以<br>翰林編修階文林郎首拜恩焉噫亦榮且奇矣仰惟</p>


<h4>附錄一003-1</h4>
<p>我國家重進士之科而尤隆吉士之選迨今已百八<br>十年于玆厥既尚矣顧惟選掄之際率或委之館閣<br>鉅寮而其親臨授簡品自御裁者蓋不一二見也而<br>君適遘玆選焉可不謂殊遇爾乎矧我─列聖寵錫<br>褒封之典亦嘗屢頒而覃及要皆循資程叙著有令<br>甲若廼官常未服而褒旨先承俾恩出恒數者則自<br>憲孝而上或未之前聞焉而君復遘玆幸會抑不謂<br>之曠制也耶夫我─皇上殊恩荐寵優兹庶士若此<br>肆卅人者亦罔不慶其遭逢矢心殫力以圖報稱而<br>君於諸士中則尤為恭勤秀拔雅受簡知雖其才</p>


<h4>附錄一003-2</h4>
<p>夙成非縁感遇而後奮然於夙夜瞻承之下亦寕無<br>匪躬靡鹽之懐乎憶予往歳嘗亦厠名翰林憱第都<br>城東偏與君寔相鄰邸每中夜猶聞君諷誦之聲徹<br>于垣外日則見其棲門謝交兀坐几閣中著述不輟<br>以為常予每謂勵志如君者當無負─朝廷之儲養<br>矣既而凡閣試輒果稱首大為元宰任丘李公崑山<br>顧公所嘉賞即同輩亦自以不及也踰年銓授編修<br>君叉以職專文史益大肆力于學博綜羣籍考論古<br>今治理留心經制民物之畧隱然負公輔之望焉無<br>何旋以劬書病肺或勸之輟業君固弗輟也乆之寖</p>


<h4>附錄一004-1</h4>
<p>劇乃丁未冬仲竟弗起嗟夫君□可謂盡忠所事死<br>而後已者哉矧君齒力並壯行邁等夷榮業方有餘<br>地使天少假之年則其宦學崇深服采服休以究厥<br>施者又寕有涯畛也耶而遽齋志以殞悲夫先是君<br>之葬在戊申迄今已七閱歳矣至是君之弟重道望<br>可無紀述以寶琬琰之傳爰揭制詞樹豐碑于墓道<br>謂予嘗執筆隸史氏而又與君有婕也記是焉徵予<br>不佞謹題其顛委于碑之隂俾君之世世子孫母忘<br>先懿且以同其報效云</p>


<h4>附錄一004-2</h4>
<p>翰林院編脩王君志銘<br>君姓王氏諱立道字懋中號堯衢常之無錫人其自<br>少勤業誦習有節雖精力與獨居不夜歸觀率逮熹而<br>作逮燭而輟在翰林亦然既病則不日輟書其學強<br>記尤注意國家故事自金緘之蔵野史稗官之禄莫<br>不動苦購借長綴短輯曰吾史氏也其為詩文能於<br>平雅中出奇險語為人狷潔方簡其在翰林於諸閣<br>老未嘗有屏人之謁其家居於郡縣未嘗有邑子之<br>託其京師士人往往侈交遊走馬飛刺君獨閉門如<br>家居時其鄉曲貴人或凌轢漁獵君獨泊然歛飭如</p>


<h4>附錄一005-1</h4>
<p>秀才時君自嘉靖甲午舉於鄉乙未舉進士選為庶<br>吉士二年授編脩某年謝病家居已而赴官復謝病<br>兩年間病贏疾既愈矣至京師又病贏遂卒君雖強<br>學博記而善自韜蔵雖交遊亦鮮其燕居所讀書或<br>叩以故事君拄腹不一泄以士人多束書遊談而君<br>恐以已故形顯其短為人以狷潔中有鋒鍔而持以<br>不露小心慎畏世事利害人情短長羣居中禁不語<br>及無意中或語及之則輒悔其與已合意者雖心喜<br>之未嘗有翕翕之態而不合意者雖心踈之未嘗有<br>踽踽之色嘗曰吾非好奕也在羣居中可以寡言省</p>


<h4>附錄一005-2</h4>
<p>尤故昔人以奕為坐隱信然其小心謹慎若此是以<br>人人一口譽君其卒也人人莫不惜之<br>錫志原傳<br>王表字邦正幼聰敏好學於書無所不窺為文浩瀚<br>馳驟舉嘉靖己丑進士選為翰林庶吉士已皆報罷</p>


<h4>附錄一006-1</h4>
<p>出辦事工部會諸司選諸進士有文者纂脩─大明<br>會典部僚長皆首推公始除戸部主事以母老乞改<br>南得禮部宗伯費公寀雅知公屬以刪定宋史及訂<br>正律例比附每竟一帙上費公費公未嘗不稱善乆<br>之為郎中以病自免歸念母年益高再疏乞致仕部<br>使者先後薦于朝終不起公為人好修寡合平生無<br>他嗜好顧獨好書竟老書未嘗一日去手所著有讀<br>書紀要仕途録要過庭直訓代奕稿消夏編若干卷<br>子立道<br>立道字懋中自為諸生時耽嗜讀書日坐一小樓連</p>


<h4>附錄一006-2</h4>
<p>數旬不下此舉進士入翰林為庶吉士凡五冠閣試<br>除為編修愈益疾力問學卜僻逺居日下楗誦讀其<br>中為文力追古作者性方簡沈默無世俗靡靡之好<br>在京師未嘗造請諸公居鄉不一輕詣有司惟刻意<br>經史時時括古墳籍刺取之今事大者皆牒記将以<br>成一家言竟蚤夭不遂云立道父子仍以文學入翰<br>林而性行狷潔亦畧相似當世稱之<br>明翰林院編脩王君懋中墓石文張籠湖治撰<br>君姓王氏名立道字懋中無錫人南禮部主客郎中<br>表之子也懋中為兒時即不事嬉游比長入郡校學</p>


<h4>附錄一007-1</h4>
<p>舉子業日唯静坐躭書史外若弗了了而其中洞然<br>沉鬱有精思顧所造日深涵褒然出諸生上嘉靖甲<br>午予與諭徳南海倫公奉　詔典試南畿得懋中文<br>之俊才乎鹿鳴之旦晋諸生堂下而謁焉懋中美髥<br>古貌溫溫如處女皎然秀者也予竊喜之乙未予復<br>校易禮闈簾中有持詩卷示予曰渾渾乎若沖淵乎<br>若深而不可窮湛乎若光發於大空其天下之俊才<br>乎及啟卷則為懋中也予咲曰丹砂玉札置藥籠中<br>乆矣今為子奪之相與以得人賀既而　廷對懋中</p>


<h4>附錄一007-2</h4>
<p>賜二甲進士是歲　天子親選士於文華殿試詩文<br>而懋中詩第一改翰林院庶吉中讀中秘書懋中益<br>大肆力于學每閣試輒稱首丁酉授本院編脩懋中<br>曰翰林職父字然時俗獘乆矣夸浮恠譎非所以稱<br>良史潤貫皇猷也徙區區槧墨間不通天下之務土苴<br>焉耳則國亦何賴哉乃與編修孫子陞趙子貞吉檢<br>討王子維楨裁質疑義論度古今治理得失及經制<br>民物之畧其為文力追秦漢而止乎理詩沖雅駸駸<br>入□□門戸也長安出入騃童贏馬望而知其為有<br>道之噐與人言吶吶然不設畛域而是是非非較若</p>


<h4>附錄一008-1</h4>
<p>皂白可謂貞不絕俗介不忤物者矣庚子以禮部君<br>在告上疏乞歸省予適自南來遭之濟上謂懋中曰<br>子何歸之汲汲也懋中曰立道宦數年矣唯是吾二<br>人懐荷─天子寵靈兹歸寔得吾之私心予咲曰君<br>子亦顧其私乎懋中曰孝私其親忠私其君人君能<br>私臣之私以成其孝則人臣亦私君之私以効其忠<br>故曰體群臣則士之報禮重遂別去癸卯懋中來京<br>師以父母在留其妻唐孺人侍焉甲辰唐氏卒于家<br>懋中哭曰是重貽吾二人憂也子女哌哌在襁褓吾<br>安能宴然旅食哉哭輒病復上疏乞養疾詔可之歸</p>


<h4>附錄一008-2</h4>
<p>二年承歡之餘閉門檢方書閱古圖史而已丁未復<br>買舟來京師至潞河幼女夭懋中哭曰是重貽吾二<br>人憂也哭輒病未幾以六載考績予適視院事考之<br>曰介不忤物而清脩之行益彰學不務名而純美之<br>才自見盖紀實也月餘病復作作輒暈暈輒吐痰數<br>升不能已予往視之懋中獨坐一室中木榻布被蕭<br>然如寒士予因與論治心之法盖欲其歛神情以制<br>浮陽也無何懋中死矣予往哭之既歛予又往哭之<br>朝縉紳士亦莫不嘖嘖嘆翰林失佳士也訃聞禮部<br>君遣其子望道來奔喪且以書丐予文表諸墓上之</p>


<h4>附錄一009-1</h4>
<p>石予時在奔走未有以應也比予來南銓禮部君復<br>遣其子重道來請不置嗚呼予知懋中者其忍弗有<br>言哉王氏世居邑北郭之江隂巷高祖曰遜遜生子<br>輝子輝生冕贈承徳郎戸部主事晃生表嘉靖已丑<br>進士以禮部主客郎中致仕表生懋中無錫多豪右<br>獨王氏以善稱于鄉比歲有家僕附商舟入江忽遇<br>賊執而問之為王氏僕也遂舍之曰汝家素善吾安<br>忍害善人僕哉噫暿君子之行可以化強暴而乃不<br>能庇吾懋中之死也豈天之未定者耶懋中生正徳<br>庚午四月五日卒以嘉靖丁未十一月二十四日年</p>


<h4>附錄一009-2</h4>
<p>三十有八母朱氏封安徽衡陽尹惟聖女有懿徳娶<br>唐氏封孺人永州守有懐女唐生子一曰化弘女二<br>長許聘鄉進士秦季宏子渠次夭測室陸氏生子一<br>尚幼以戊申年十一月二十五日與唐孺人合葬于<br>天授鄉前王村之原嗚呼先民有言遠跡頓於促路<br>長筭屈於短日吾於懋中其曷為弗悲然懋中無可<br>死之行而竟死焉則其死也可哀矣視碌碌以生者<br>何如哉<br>王太史傳　　　　　　　　　王維楨<br>王太史者無錫人也名立道字懋中舉嘉靖乙未進</p>


<h4>附錄一010-1</h4>
<p>士已選為翰林吉士是歲─天子躬御文華殿授簡<br>命題校第諸進士乃得選者三十人而關中人王維<br>楨在其中時李文康公在內閣月試吉士凡兩而顧<br>文康公典教書李公文尚溫夷爾雅詩婉切乃懋中<br>文即溫夷耳雅詩婉切適與券合一試輒冠吾曹再<br>試再冠又再試又冠如此至五而顧公又數數稱譽<br>之由此名顯楨竟試與懋中同案懋中見楨作至閣<br>次則恒獨居後為嘆之復規曰子第易子手即可前<br>不易不前也乃楨固不易其後懋中授編脩楨亦為<br>檢討懋中既為編脩列史職稱曰夫太史之官立為</p>


<h4>附錄一010-2</h4>
<p>其志一代之故集古先之鍳也乃吾今守其事矣隘<br>而罔識闕而弗脩如職何於是卜僻逺居盡括古墳<br>籍刺取之今事大者皆牒記客時過其門每見其下<br>楗也盖自其為士時日坐一小樓連數旬不下即宗<br>黨造者莫得睹其面則耽嗜讀書其天性也後十二<br>歲為嘉靖丁未太史自告起還翰林相見亟稱歐陽<br>永叔之文粹固須法詩談唐張司業劉隨州以為質<br>而近及索其作讀之果皆似敬之予亦出作觀太史<br>太史□然曰子自昔固不易而今乃如此太史為人<br>静定沉篤蔑世俗靡靡之好既乃贖故邸復楗門著</p>


<h4>附錄一011-1</h4>
<p>述如曩時不輟居無何太史病肺楨說之輟業已察<br>其面霜白兩頰銷縮骨稜稜出又說之歸太史於是<br>遂疏歸太史號堯衢頃改海樵語曰脫吾疾療以請<br>而得走錫山也将腰斧伐林于東海之側羣樵人徜<br>徉足終吾年吾誓與雲霄冠珮絶矣疏上未報而太<br>史卒即年十一月二十四日也年三十八耳父曰九<br>巖以禮部郎中自免家居太史在京師遇一果一肉<br>之珍不輒食必凾致九巖公為書訊其親必盥手焚<br>香乃始書書就含涕封至不勝其孝如此與人交雖<br>簡嘿艱合然心依忠厚得一善必揚之人過則口悛</p>


<h4>附錄一011-2</h4>
<p>悛不忍道一詞也是皆足不死乃顧死天道果逺哉<br>太史美髭髯垂幾及臍貌癯而骨清日者咸指為奇<br>将穹致顯融綿綿乆也今若此則人相石室之篇誣<br>邪龍湖張公者太史舉主也病數自來視卒哭之哀<br>曰王生好讀書竟坐是死諸大夫聞者咸為嘅惜曰<br>才人死矣始與太史同選者今在京若干人既會哭<br>其邸櫬還又送之郊踰年而楨為作傳太史有二子<br>一孺人唐氏出唐氏永州太守有懷公之女荊川太<br>史之妹先三年卒<br>王維楨曰余甚悲太史亾而靡有憾焉孔子曰朝聞</p>


<h4>附錄一012-1</h4>
<p>道夕死可矣太史病且革予入省其卧內見側案有<br>劄取視之則自記病起加減除日次予問記何為以<br>白吾親令寬之勿繁戚病子也會又<br>孝烈皇后薨太史自枕上加素冠曰即一日不死猶<br>為朝臣安可以病癈儀嗟乎由二事觀之孔所謂聞<br>道者非邪死可哉死可哉世以壽命終者豈少乎若<br>其罔罔泯泯也誠何以死焉<br>祭文<br>維年月日少師兼太子太師吏部尚書│華盖殿大<br>學士嚴嵩太子太保禮部尚書兼翰林院學士費審</p>


<h4>附錄一012-2</h4>
<p>京吏部尚書張治翰林院掌院事吏部左侍郎兼翰<br>林院學士徐階禮部左侍郎歐陽徳國子監祭酒周<br>文燭南京國子監祭酒李本左春坊左中允管國子<br>監司業事李璣右春坊右中允孫陞左春坊左賛善<br>吳山右春坊右賛善兼翰林院檢討闒檏翰林院侍<br>讀郭朴敖銑脩撰黃廷用秦鳴雷李春芳編脩康大<br>和邢一鳳閔煦潘晟董份瞿景淳胡正蒙檢討林庭<br>機全元立郭鎜王維楨張思裴宇梁紹孺晁瑮掌典<br>藉事大理寺左寺副劉鎧孔目陳綬詹事府主簿秦</p>


<h4>附錄一013-1</h4>
<p>宗儒録事屠應垹吳晋謹以牲醴庶羞之儀致祭于<br>太史堯衢王先生之靈曰語曰寄珠于人求不越宿<br>蔵劒于匣化不踰年其王子謂乎王子負噐而需時<br>蓄才而善閟乃其光益灼灼見也期與照乗之珠斷<br>犀之劎異耶則天固靳之矣而能弗收之耶嘗觀夫<br>東下之波與西逝之鳥即彭殤等死耳顧獨念賢者<br>夭才者促蘊之雖奇施之未逮悲夫昔賈生早萎李<br>賀弗延君子曰既賢之才之而又夭之促之天其謂<br>何乃今王子又奚異于兩生云人恒言有不可詰之<br>天今王子□此豈非不可詰者歟尚─饗</p>


<h4>附錄一013-2</h4>
<p>維年月日太子太保禮部尚書兼翰林院學士費宷<br>謹潔牲醴庶羞致祭于<br>太史懋中王先生之靈曰嗚呼孰謂懋中之學之行<br>而顧蚤妖耶往懋中選為翰林吉士授編史即卧病<br>還山病愈復入翰林余觀懋中勵操節刻意問學而<br>神骨秀聳美髯而玉膚知天乎固将厚之而究所蘊<br>蔵也乃顧止是耶豈豐之前而嗇之後或亦有變數<br>存耶余安得而不悲懋中之翁九巖碩學而篤行曾<br>試吉士入翰林未幾俱報罷授戸部主事改南祠部<br>郎是時余為禮侍雅知九巖為人甚敬重之乃其後</p>


<h4>附錄一014-1</h4>
<p>抱痾養高杜門不出盖有子如懋中足樹立雄俊未<br>艾也乃顧止是而妖滅亾耶老翁在堂宦子在殯桑<br>榆方樂繼述未竟此豈徒九巖之憂而亦人情之所<br>心惻流涕者余安得而不悲嗚呼顏子以粹徳不壽<br>李賀以俊才減齡而名傳至今是造物者與之不朽<br>矣懋中将不庶幾乎是耶九巖可以無憂而懋中又<br>何所遺憾哉素車将駕丹旐于征寄哀一奠以寫余<br>情懋中其亦鑒此而來歆乎尚│饗<br>維年月日大理寺左少卿沈良才順天府府丞任瀛<br>左春枋左中允掌國子監司業事李璣右春坊右中</p>


<h4>附錄一014-2</h4>
<p>允孫陞右賛善吳山翰林院侍讀敖銑郭朴修撰□<br>廷用編脩康大和閔煦檢討全元立郭鎜林庭機王<br>維楨戸部郎中郭鑒等咸徵帛治具合祭于<br>翰林院編脩堯衢王先生年兄之靈曰王子之行賢<br>者之侶也乃遽五月而疾三十八歳而死<br>朝大夫聞者無問識與不識皆為雪涕予等盖重有<br>傷焉王子操慎約精密以名其徳然亦以是殃其身<br>病且劇尚猶延朋考徳之問何競競甚也雖然伯牛<br>之洪也窿然瘠矣顏氏之弗違仁也溘然夭矣此又<br>關人哉夫命猶幅尺也杼柚既定能益而長乎王子</p>


<h4>附錄一015-1</h4>
<p>獨奈命何若曰作善以速殃敕躬而滅性天如是寊<br>寊也非然哉非然哉<br>解王子哀文<br>嘉靖二十六年時一月二十四日翰林編脩無錫王<br>子懋中卒於時同舘之友得會哭于次者十幾人既<br>為文合祭之明年八月予至京師十幾人者哀王子<br>不可復作賢而不得其年也咸謂予曰子知王子得<br>無辭以叙永傷於戯予昨過無錫升王子之廬撫其<br>木哭之盖慟云已而歎且思曰天之於人其可以常<br>意控揣耶壽也夭也吉凶之相擾也既不能並出一</p>


<h4>附錄一015-2</h4>
<p>軌則或然之數與適然之變人苟遭之固難可形問<br>類詰矣顏冉之不獲乎天豈非尤章章著白者而獨<br>王子之賢之足慟與於是援天人之際反覆其故為<br>文以解王子之哀以復諸舘友抑又以自解予哀云<br>耳噫何芒乎天者吾不知其所存命者無不知其所<br>致善胡為而弗興惡胡為而殃至生者其寓留乎死<br>者其徃休乎壽者息而夭者游乎智者從而愚者憂<br>乎賢者安而不肖者讐乎已乎已乎生之與死既莫<br>知其所自來則善惡之趨吉凶之應智愚賢不肖之<br>棼泯相求亦莽莽焉已爾芴芴焉已爾夫孰識其究</p>


<h4>附錄一016-1</h4>
<p>取之由乎惟天與人間會其相值於是善惡之分智<br>愚賢不肖之參錯糾戾而生而死而吉凶夭壽皆持<br>然若合乎左契以為天之道是固然也人當修為以<br>勉企噫其然乎其不然乎天之為天者不變命乎人<br>物者紛糅互施要未可猥索而窮辨是其為莽莽芴<br>芴也乆矣尚何無情生死之足疑眩故或蕩之而旋<br>沫或鑚之而出燧或蒸之而成菌或洩之而感蠣金<br>膏之鑛含其輝玉寶之璞耀其媚雲霞煥氣以吐文<br>雷雨觸空而作厲彼物化之顯蔵已難影迹之捉系<br>矧生死鯈寄於其間又奚人意之得窺腣覽壽夭之</p>


<h4>附錄一016-2</h4>
<p>差惑思吉凶之藐異每歎古而傷今誠壹不知大化<br>之昭畀及王子之賢而弗慗三十八而死一官吾曷<br>從問其以乎天生之不能成又俾遽奪而奄止将玄<br>宰之司存生者不尸其死乎抑生死循環於穹覆天<br>者不能為之所乎噫所謂莽莽芴芴莫識其究取者<br>吾其迄信之已矣以生為樂以死為哀是狥物之溺<br>情也庸詎知哀樂之不存乎生與死乎以永為壽以<br>不及於永者為夭是私身之迷見也庸詎知壽夭之<br>不存乎降年永不永乎王子得免於是而吾猶獨哀<br>且慟焉則不能達生死之無累遵夭壽之弗貳又曷</p>


<h4>附錄一017-1</h4>
<p>足以觀王子之賢吾其棄吾戚捐吾涕招王子而解<br>之以文庶幾王子之我與乎為之歌以虞其殯曰天<br>降地升大化隨死生旦夜毂交馳鬼伯聚歛亾賢愚<br>壽夭更迭何常推已矣王子今焉悲<br>嘉靖二十七年冬十月朔翰林編脩年友永新尹臺拜譔<br>哀輓<br>痛惜龍蛇運淒涼鵩鳥篇故人今若此吾淚欲澘然<br>鴻寶空留帙鸞坡竟乏賢斯文誰羽翼消息問皇天<br>滁上年家生胡松</p>


<h4>附錄一017-2</h4>
<p>經綸雅望正駸駸最是令人感慨深留得文章千載<br>事獨憐忠孝一生心<br>懷賢念女不勝悲泉咽寒聲山歛眉為向孟光傳一<br>語鍾情而父轉衰遲<br>有懐唐□<br>休沐秋風里翱翔春日辰青溪時間訊玄覽雅相親<br>宣室行當席蒐郊慘泣麟猶思池上詠不謂絕車茵<br>洞洋山人顧可乆<br>王家婦唐孺人墓誌銘　　　荊川唐順之□<br>孺人姓唐氏之武進人戸科給事中曾可公之孫</p>


<h4>附錄一018-1</h4>
<p>永州守有懐翁之女禮部郎中無錫王君九巖之婦<br>編脩王懋中立道之妻而余順之之妹也孺人後其<br>兄五歳而生於姊妹行為第三孺人幼頴慧紃組字<br>書不煩於敎而若素為之兄每曰惜女不為丈夫子<br>而有懐翁亦為之擇壻後乃得懋中十有七歳而歸<br>二十有六歳以懋中官編脩故封三十有三歳而卒<br>其婦於懋中者十有七年王氏故饒而懋中又少貴<br>也孺人從於宦者十年然所服御一不改其素非賔<br>燕不設兼肉或懋中偶飯於他所孺人輙為蔬具問<br>之曰吾適不喜肉耳惟為懋中肉必手調或一飯數</p>


<h4>附錄一018-2</h4>
<p>時暑月舟人病寒熱相染有死者孺人以一女子携<br>數幼兒女與病者同載歴險數千里固已心恐憔悴<br>幸不病抵家未一月病遂作再旬而卒其病亦寒熱<br>也子一人化弘聘太學生安子介女女二人其一人<br>者母故孺人歸寕時所載與俱還者也嗚呼吾宗自<br>吾曾祖贈給事公而下其男子幸不絕衣冠而女子<br>之貴則自孺人始孺人姊妹凡六人以夫貴者于今<br>兩人其未三十而貴于室也獨孺人為然然卒奪之<br>年以死豈其豐其嗇固皆適然而值之者耶抑亦數<br>之定而不可益損者耶懋中將以丙午春正月三日</p>


<h4>附錄一019-1</h4>
<p>葬孺人于前王村之新阡懋中既述孺人之行為狀<br>矣而余為之銘曰史氏之妹史氏之妻史也狀之史<br>也銘之後有考者其將在兹</p>


<h4>附錄二001-2</h4>
<p>具茨先生遺藁<br>論　　　　　　　　翰林院編脩王立道著<br>聖王貴以禮讓為國　一元文明之會<br>識重亟反　　　　　聖人至公至神之化<br>帝王應天下之務　　人君納諫之本<br>李斯諫逐客　　　　雋不疑引經断獄<br>陳平周勃<br>表<br>擬輔臣謝　賜夏日同遊詩表<br>擬　賜衍聖公孔彥縉宅於京師謝表永樂二十二年</p>


<h4>附錄二002-1</h4>
<p>擬　文華殿新造　九五齋　恭黙室成賀表<br>擬重修大明會典　進程表<br>筞<br>問成帝罷中書宦官高宗遣天竺方士何如<br>問王蘇徳學<br>問陳蕃薦五處士<br>問程朱門人<br>目録畢</p>


<h4>附錄二002-2</h4>
<p>聖王貴以禮讓為國<br>立經所以定分也守志所以明莭也表行所以勵俗<br>也覈異所以抑詭也經不立則争分不可得而定矣<br>志不守則爽節不可得而明矣行不表則慕者弛俗<br>不可得而勵矣異不覈則巧者飾詭不可得而抑矣<br>然立經者存乎古表行者存乎當時覈異者存乎後<br>世而守志以明莭固存乎其人焉耳漢韋賢之薨也<br>則國宜授之長子弘者也弘以國繫家人於是乎矯<br>賢令而属國於玄成焉玄成之拒而不受也守志明<br>莭之人也其友人侍郎章關謂聖王貴以禮讓為國</p>


<h4>附錄二003-1</h4>
<p>宜優養玄成勿枉其志此固表行勵俗之說而君子<br>復何議之有焉盖在玄成之讓則可學玄成而讓者<br>吾恐其未協於中不由其誠而徒以詭道教天下也<br>則亦安得而無以覈其異哉夫傳子之說何始也傳<br>必以嫡以長其法又何以始也古之聖人固有舉天<br>下而授之於素所非望者矣而奚必於子也然猶慮<br>天下後世之不能舜禹則爭端且自我始故不得已<br>而定於與子焉韓子曰傳之人則争未前定也傳之<br>子則不争前定也而其法又必以嫡以長長以明其<br>宗嫡以貴其出父也死則子也立子也死則孫也立</p>


<h4>附錄二003-2</h4>
<p>故微子雖賢不得代紂公儀仲子舎其孫而立衍檀<br>弓之所為免也聖人垂之以為法而天下萬世守之<br>以為經而卒無以易焉於是乎以私愛奪嫡者懼矣<br>覬幸者息矣强有智而欲竊位者釋矣故曰立經所<br>以定分也然法之所制者常也而人之不能盡守者<br>變也故或取舎以愛予奪以賢貴賤以功廢置以勢<br>顧不在其身則在其身後而嫡庻長幼之分於是乎<br>大亂矣然而俠者圖之貪者取之静者安之賢者守<br>之而夷齊兄弟至於終身餓死而不受孤竹之封豈<br>非以其情有未安而其志不可奪哉其次則曹之子</p>


<h4>附錄二004-1</h4>
<p>臧吴之季札是已子臧之言曰聖達節次守莭下失<br>莭為君非吾莭也而札之賢至於使其父兄三致國<br>而卒不受焉此其與夷齊不亦相先後哉嘗觀扶陽<br>侯之病也固以弘之被繫而念之矣至其立玄成之<br>命則賢初未之有也此其與夷齊季札受父命於生<br>前者又大不同矣玄成安得而有之且兄以罪廢弟<br>以次立則仁心者其獨忍之哉而世之僭竊窺覬之<br>人又孰不僥倖其兄之廢黜而已代之哉其甚者又<br>孰不設詐以陷其兄於罪而已代之哉盖玄成之立<br>大抵與子臧同而其拒而不受亦庻幾為能守莭者</p>


<h4>附錄二004-2</h4>
<p>故曰守志所以明莭也然吾聞漢之法侯而無後則<br>廢其國所以明彞典重嗣續止盜竊也弘既不可立<br>玄成復不欲立則扶陽之國漢其絶之矣然玄成之<br>佯狂而去也固非不知國之當絶也其意固欲知賢<br>之賢不可無後則有賢之子弘在或者寬其繫而授<br>之國也不然猶或權其功罪薄其封而不冺其嗣也<br>而何當時之弗諒也自御史以實不病劾奏之而玄<br>成之望又絶矣此章也所以有禮讓為國之云也於<br>乎旌别淑慝表厥宅里彰善癉惡樹之風聲豈聖人<br>者以是為塗飾生民之具哉正以風天下之不能發</p>


<h4>附錄二005-1</h4>
<p>其慕心而變其汚習也故君好仁而民興仁矣君好<br>讓而民興讓矣尚廉退則志士益修崇名莭則君子<br>競進昔人謂朝廷有教化則士人有廉耻士人有亷<br>耻則天下有風俗其機係乎上之所與耳故以玄成<br>之讓而欲一以律令從事正以嗣續之常绳以廢置<br>之法不然則司憲得而劾之又不然則司封者得而<br>絶之使玄成而不度於義不明其莭晏然嗣而侯之<br>漢固将遂侯之矣侯之法也而何以勵天下也哉故<br>枉一玄成之志而後世之為玄成者怠矣故曰表行<br>所以勵俗也夫相嘘而為風相染而為俗一人倡之</p>


<h4>附錄二005-2</h4>
<p>百人和之其漸使之然也然人情多詐而狹偽之習<br>行焉故有始佯為之而終不然者其心欲之而外為<br>是以徼譽者知其獲退讓之名而終不失其利而為<br>之者而天下之俗反以是薄矣孟子曰好名之人能<br>讓千乗之國茍非其人簞食豆羮見於色則知以介<br>心於簞食豆羮之時而為是讓國之莭以徼名者為<br>不無矣不然則或其氣之所激情之所狥而不免溺<br>於一莭之偏要亦未可以為吾道之中也故許由一<br>讓而卞隨務光者出焉申徒狄蹈於河矣徐衍負石<br>而入海矣此非幾於有激而偏者乎故玄成既讓而</p>


<h4>附錄二006-1</h4>
<p>丁鴻劉愷興焉二子之讓蘇子瞻子由皆嘗論之愚<br>以為玄成之讓有為而讓者也且以弟鴻愷之讓無<br>為而讓者也且以兄有為而讓誠也以弟順也無為<br>而讓偽也以兄逆也吾欲以讓為高而胡為使其弟<br>之義非分之獲也弟而復如我之讓則将無故而頓<br>令絶先人之國而謂孝子忍之乎然則所謂貴禮讓<br>者適所以率天下於偽而已故曰覈異所以抑詭也<br>雖然天下之人自一介而上皆将役役焉求之而况<br>於一國之利乎而乃有一朝釋而去之而不寘吝色<br>焉者亦難矣其清風高莭至今猶足以汗貪人之顔</p>


<h4>附錄二006-2</h4>
<p>而泚其顙而况於當時乎雖其氣有所激情有所矯<br>而何夫人之不能皆然也漢以下寥寥乎二三人止<br>矣先儒有言求士於三代之上惟恐其好名求士於<br>三代之下惟恐其不好名吁良有見哉<br>一元文明之會<br>君子不取必於適然之運而取必於當然之理故或<br>治或亂一歸之人而天弗與焉夫世之言治亂者莫<br>不曰人事亦莫不曰氣化氣化在天者也人事在人<br>者也在天與在人者相為感遇而治亂生焉其治也<br>氣化之盛也人事之得也而不然者反是若是乎治</p>


<h4>附錄二007-1</h4>
<p>之不可獨責於人而天實為之也與哉非也氣化其<br>適然者也人事其當然者也是故君子不取必於彼<br>而取必於此不求之天而求之人焉夫古今言天下<br>之治之盛者莫如堯說者謂其當一元文明之會意<br>者天固有以相堯之治而堯亦有以得天之時者乎<br>夫元會之説何始也盖自康莭以数窮天地之始終<br>於是乎皇極經世之書作焉有元以統會有會以統<br>運有運以統世其元起於子究於亥中於午堯之興<br>適於午之會故曰堯得天地之中数此其治之所以<br>為盛而古今以為不可及也夫邵子之数吾不得而</p>


<h4>附錄二007-2</h4>
<p>知也堯之興果於午之會與否吾亦不得而知也嘗<br>觀諸日矣出於旦昃於夕而獨盛於中天焉嘗觀諸<br>月矣明生於朔魄死於晦而其光獨全於望焉又嘗<br>觀諸嵗之時矣生於春收藏於秋冬而獨長育於夏<br>焉易曰相見乎離離南方之卦萬物皆於是乎相見<br>也堯之時語其徳則蕩蕩乎與天同其大而無能名<br>矣語其業則巍巍乎其有成功而煥乎其有文章矣<br>當時雖朝野有所不與知史臣有所不及記其治化<br>之盛盖亦窮天地而一時者耳其上為黄帝為神農<br>為伏羲又其上為洪荒太古之世而已其下為虞為</p>


<h4>附錄二008-1</h4>
<p>夏為商為周又其下為漢唐而益無足道矣夫前乎<br>此則未之或至後乎此則無以尚之不猶日之中月<br>之望時之夏而易之所謂離乎是則堯之所以獨得<br>乎氣化之盛而一元文明之會兹其時耳吾則以為<br>天之道逺而難知人之道近而可見六經之論治者<br>其言不可悉舉而未聞有一言諉於氣化者豈非以<br>人事既盡則雖氣化之衰不能使之亂人事既失則<br>雖氣化之盛亦不能使之治耶時乎時乎亦存乎其<br>人焉耳人徒知堯之治古今而一時而未知堯之為<br>君固古今而一人者也善言治者其可求之天哉易</p>


<h4>附錄二008-2</h4>
<p>曰聖人者先天而天弗違後天而奉天時天且弗違<br>而况於人乎吾是以知文明之會意者天之不能違<br>堯而非堯之必有得乎天也不然則天之會人之事<br>夫亦有不相期而適相遇者耳故有君如堯則雖如<br>周之衰如秦晋及隋之季之亂而文明之會可還天<br>時可復不然則唐虞之治亦且否矣其又如時何哉<br>其又如天何哉當堯之時洪水猶汎濫也民之巢居<br>而穴處者猶未安其所也百糓未播而民之阻飢猶<br>自若也逸居無教而民之逺於禽獸者無幾也使堯<br>而徒嘿然兀然一無所用心焉以坐待夫天下之治</p>


<h4>附錄二009-1</h4>
<p>曰吾有得乎天之時矣則吾不知洪水孰治五糓孰<br>播而五教孰敷時雍於変之治又孰為而孰成之也<br>則文明之會固亦自成於天地之間耶故曰運不獨<br>亨時不獨成有舜則一元之會在於虞有禹則一元<br>之會在於夏有湯則一元之會在於商有文武則一<br>元之會在於周天無常人有定也是猶日必有中月<br>必有望嵗必有夏何獨至於元而疑之哉使必曰惟<br>堯為得其中則吾恐天地之會不可以常午而後世<br>之治之不如古也亦天為之而已故曰盡人事而後<br>可以言天吾慮夫後之人主惑於氣数之適然而忘</p>


<h4>附錄二009-2</h4>
<p>其人事之當盡也故不容於不辨<br>識重亟反<br>論曰保天下之治存乎勢制天下之勢存乎変察天<br>下之変存乎幾幾者動之微而變之會勢之所以為<br>輕重而天下之所以為治亂者也不知其幾無以通<br>変不知其變無以制勢勢不制則其趨也莫之或禦<br>而天下之事將遂至於不可為其原始於不知其幾<br>而已故先其幾而逆防之則雖常人亦易為力待其<br>勢之成而後救之則雖聖賢亦竭力而莫能及也幾<br>之動其可畏哉易曰臣弑其君子弑其父非一朝一</p>


<h4>附錄二010-1</h4>
<p>夕之故其所由來者漸矣又曰知幾其神乎君子見<br>幾而作不俟終日盖所以不俟終日者正所以辨之<br>於早而速防其漸云爾周子曰天下勢而已矣勢輕<br>重也極重不可反識其重而亟反之噫其知此哉昔<br>嘗怪夫有天下者其始莫不恬然以安肅然以一相<br>統紀於操縱予奪之中而莫敢有離遏者而其後乃<br>至於渙散决裂潰敗四出而不復可收拾者豈天之<br>亡人國其禍固有出於不意而非人之所能為者歟<br>木之生也有萌水之流也有源勢之成也有幾松栢<br>生于山林其長千尋其大百圍先其未成則一手足</p>


<h4>附錄二010-2</h4>
<p>可以擢而拔蹶而絶洪水之來漂山蕩陵而其流固<br>涓涓焉善圗治者亦審其幾而已幾審則変通変通<br>則其勢解勢解則其重固嘗在我而人不得以乗其<br>隙焉不然則持太阿而授之柄幾何其不反中其鋒<br>也哉故曰權之所存雖疏必重勢之所去雖親必輕<br>制其勢也又曰為政而不行甚者必變而更化之更<br>化則可善治通其變也又曰明者逺見於未萌而智<br>者避危於無形審其幾也故天下之勢雖聖人不能<br>使之常平而其所以不至于甚重者審其幾而速変<br>之而已昔周之有天下也並建親賢藩屏王室宜若</p>


<h4>附錄二011-1</h4>
<p>可以乆安長治而卒并於秦者秦得其勢也然犬戎<br>之難秦人盡取岐豐之地八百里此其幾之所在而<br>周若罔知焉其亡不待赧王之入而後决矣秦有天<br>下盡收其重其勢與周大異而反以二世亡者其重<br>偏於内也然指鹿為馬其幾已成而胡亥不能見其<br>亡又何怪哉漢興矯周之枉監秦之弊其勢之重常<br>在朝廷故吕氏不能危七國不能亂然而其勢卒移<br>於外戚者盖自武帝以霍子孟受顧命自是大将軍<br>之權重赤鳳五侯迭居更秉而漢遂失其勢矣此其<br>幾又豈無自耶光武中興則又監西漢而變更之者</p>


<h4>附錄二011-2</h4>
<p>也然桓靈之世勢歸宦官卒以傾國中間以李杜諸<br>人之賢欲收其重不能一措手而顧身不免焉其幾<br>始於不任三公而鄭衆以誅竇憲功受封賞則尤其<br>輕重之分界也向使此数代者知其幾之所在而亟<br>変之則雖至今存可耳故曰封建非能弱周周自弱<br>也宦官非能亡漢漢自亡也周書曰惡之易也若火<br>之燎于原不可嚮邇其猶可撲滅秦漢以下固皆待<br>其勢之燎原而後救之者也而何能及哉善持勢者<br>亦審其幾而已雖然君不勝勢勢不勝道故重勢不<br>能危明君而昏庸之主則雖盡操天下之權亦無救</p>


<h4>附錄二012-1</h4>
<p>於亂亡也故諸侯之禍不起于文武成康之周而起<br>於平赧外戚宦官之禍不起于文景明章之漢而起<br>於哀平桓靈盖可見矣故欲制天下之勢者雖以審<br>幾為先尤以自治為急<br>聖人至公至神之化　會試<br>聖人有鼓舞之機以妙天下之感此天下之人所以<br>日入於善而不知而治功之盛古今以為不可及也<br>夫天下之道二善與惡而已矣天下之民二亦善與<br>惡而已矣聖人不能使天下必無惡而常有以消其<br>惡不能使天下必皆善而常有以作其善此其機之</p>


<h4>附錄二012-2</h4>
<p>所在固不疾而速不行而至而莫知其所以然者而<br>亦初非外民以為之也聖人不能外於民以為之機<br>而民亦不能外聖人之機以妙其感此其一好惡一<br>賞罰所以見聖人至公至神之化言天下之盛治而<br>不可加也盖嘗論之天地之常以其心普萬物而無<br>心聖人之常以其情順萬事而無情若是乎聖人無<br>情也又曰天地無心而成化聖人有心而無為若是<br>乎聖人無為也今而好惡著則有情矣賞罰行則有<br>為矣以是而語至公至神之化則聖人之化得無幾<br>於褻乎噫是正不足以知聖人且不足以知天也天</p>


<h4>附錄二013-1</h4>
<p>之生物必因其材而篤焉故栽者培之傾者覆之是<br>故觀諸天地之栽培傾覆而聖人之化可識矣以栽<br>培傾覆為非天地之化可乎今夫天下之人之異齊<br>也古今之所同也廣谷大川異制剛柔緩急强弱輕<br>重異俗衣服飲食器械異宜然要其所歸不過善與<br>惡兩端而已聖人者出樹之風聲分之物采陳之藝<br>極引之表儀予之法制告之訓典著之律度宣之話<br>言是故有會朝表著周旋行列之等焉有参伍殷輔<br>陪臺之役焉有射鄉食饗井田學校軍師之制焉有<br>親疎貴賤長幼之節焉凡所以慮民之心甚詳而治</p>


<h4>附錄二013-2</h4>
<p>民之道甚偹也使天下而皆如聖人之意則即是而<br>守之固可以不賞而勸不怒而威而吾聖人亦得以<br>無為而治矣然而天下不能皆如聖人之意也故其<br>善與惡終有不可約之同歸要之一致者而聖人之<br>心於是乎戚然甚矣於乎此好惡之情賞罰之制所<br>以甚不得已於天下而亦初非外於天以為之也何<br>則天有生殖長育聖人象之以制賞於是乎有車服<br>之庸有宅里之表有名位章物之旌而善用丕勸天<br>有震曜聖人象之以制刑於是乎有甲兵之威有斧<br>鉞刀鋸之戮有梏拲鞭朴流放之惨而罪用丕懲故</p>


<h4>附錄二014-1</h4>
<p>書曰天命有徳五服五章哉天討有罪五刑五用哉<br>夫命討出于天子而皆以天言之吾是以知聖人之<br>所以鼓舞乎萬民者即天之所以鼓舞乎萬物而造<br>化之妙所以非人之所能測也而亦何嘗外於民以<br>為之機哉故其機之所動捷於影嚮機之所向順於<br>風靡好一人焉賞一人焉而民莫不曰吾惟無善善<br>則上好之而賞将及矣惡一人焉罰一人焉而民莫<br>不曰吾惟無惡惡則上惡之而罰将及矣故不必其<br>人人而好之而惡之而賞之而罰之而機動於此誠<br>動於彼懦者起怠者奮乖戾者熈然其大和舊染而</p>


<h4>附錄二014-2</h4>
<p>汚者翕然其維新矣由是而皇極可建也大猷可秩<br>也降衷之恒性夫人皆可復也推而極之又将有順<br>則而不識日遷善而不知為之者機之所感其妙矣<br>哉聖人至公至神之化其盛矣哉故堯用是機而百<br>姓昭明萬邦協和矣舜用是機而従欲以治四方風<br>動矣禹用是機而政乃乂黎民敏徳矣成湯用是機<br>而商邑用協四方用丕式見徳矣文武用是機而有<br>徳有造垂拱而天下治矣是機也公而溥微而彰寂<br>而能感何謂公而溥程子曰廓然而大公物來而順<br>應是也何謂微而彰周子曰幾微故幽神應故妙是</p>


<h4>附錄二015-1</h4>
<p>也何謂寂而能感張子曰無我得正已之盡存誠妙<br>應物之感是也是機之妙可以成変化可以行鬼神<br>用之於天地而範圍不過也用之於萬物而曲成不<br>遺也發微不可見充周不可窮也以言乎逺則不禦<br>以言乎邇則静而正也皇之所以為皇帝之所以為<br>帝而王之所以為王也使聖人而安於無情樂於無<br>為而不用其機以鼓舞天下則吾恐善無所於勸而<br>日益消惡無所於懲而日益肆而天下之治且隳矣<br>而何以成其至公至神之化也哉抑愚又有說焉董<br>仲舒曰天任徳不任刑故陽常居大夏而以生育長</p>


<h4>附錄二015-2</h4>
<p>養為事隂常居大冬而積於空虛不用之地故古之<br>聖人雖好惡不偏賞罰並用而善善之意恒長惡惡<br>之意恒短故書曰與其殺不辜寕失不經傳曰與其<br>失善寕其利淫此聖帝明王所以養忠厚之徳以凝<br>和平之福而享夫雍熈悠乆之盛者也而亦何妨於<br>至公至神之化哉愚也敢併及之謹論<br>帝王應天下之務<br>論曰天下之變無窮也人主欲以一身焉處之而使<br>之各得其當則固不外乎明理之功而已盖事之在<br>天下其変雖無窮而要之各有當然之理學也者夫</p>


<h4>附錄二016-1</h4>
<p>固将明理以治心以盡窮天下之變而善處之云爾<br>然則君人者可不以務學為急而其學又可不以明<br>理為先也哉夫人君以一人之微居天下之上言其<br>地則曰萬邦也言其人則曰萬姓也言其事則曰萬<br>幾也夫以其地之廣人之衆幾事之煩多若是而皆<br>委諸吾身焉則雖聖智亦日不足矣故一日二日紛<br>至沓來則精神必有所限而莫之盡賢否異人常変<br>異時可否異勢則心思必有所遺而莫之悉憸邪以<br>眩之讒諛以逢迎之則聦明必有所蔽而莫之通若<br>是則天下之務無所於應而治且隳矣而何以君天</p>


<h4>附錄二016-2</h4>
<p>下哉學也者所以廣其聦明啟其心思而扶植其精<br>神者也古之人君其所以為學者何如也自孩提有<br>識而三公三少即明孝仁禮義以導習之則其教也<br>豫精一以傳心多聞以建事前言徃行以畜徳則其<br>具也大有終始之典有緝熈之益則其功也勤盤盂<br>几杖刀劒户牖莫不有銘則其防也宻侍御僕從皆<br>正人旅賁官師瞽史皆有規戒則其輔也周故教豫<br>而漸之久具大而守之正功勤而得之深防宻而習<br>之恒輔周而養之善夫是以物無不格知無不致意<br>無不誠心無不正而天下之務莫不於我應焉而裕</p>


<h4>附錄二017-1</h4>
<p>然有餘矣堯舜之所以帝者此也禹湯文武之所以<br>王者此也商太甲高宗周成王之所以守成業致盛<br>治而伊傅周召之所以致其君者亦此也帝王所以<br>應天下之務者其果有外於學而帝王之學其果有<br>外於明理以治心乎哉然而世之人君夫孰無天下<br>之務者而其善窮天下之變而處之者又何其寥寥<br>也噫吾知之矣大抵不學之弊有三而學之弊亦有<br>三何則庸君不知有所謂學而明君有絶人之資者<br>又以為無所事學中才之君其性可導而上下者則<br>又溺於聲色田逰之娛馳于土木神仙甲兵之好而</p>


<h4>附錄二017-2</h4>
<p>不能學此三者固不學之弊也其或知悅學矣宜遂<br>可以應天下之務矣然而黄老之學惑於異端詞藝<br>之學類於文士記覽之學近於儒生斯亦何與於理<br>何得於心而何関于天下之務哉故或不得其要則<br>學之弊正與不學等此唐虞三代之盛所以不復見<br>於後世也雖然其所以致是者大學之道不明于天<br>下而已何則格物致知誠意正心皆大學修身之事<br>而天下之務又未有出于齊家治國平天下之外者<br>此勉齋氏之有意於人君而體吾夫子之意以為說<br>也然則人君欲應天下之務者無他焉亦惟明乎大</p>


<h4>附錄二018-1</h4>
<p>學之道而已<br>人君納諫之本<br>人君欲有以來天下之言必先有以為受言之地而<br>後天下之言有所入焉夫人君以一人之尊臨天下<br>之上其勢嚴其威重盖不獨人之視之以為凜然而<br>不可犯而其自視亦甚異矣自視異則其中恒侈然<br>自滿而猶欲責之以難挽之以所不欲其不以為謗<br>已而賣直者幾希矣於乎此天下之言所以不來而<br>人主所以孤立於上也然其所以為受言之地豈有<br>他哉要惟在於虛已而已在書益賛于禹曰滿招損</p>


<h4>附錄二018-2</h4>
<p>謙受益盖所謂謙者即虛已之謂而滿固虛之反也<br>在易益之彖曰自上下下其道大光傳曰益徳之裕<br>也盖惟虛已故能下下下下則其道大光而所謂裕<br>者在是矣夫曰益曰裕此固人君徳之所進治之所<br>資而一本於虚焉信乎納諫之本於是乎在而訑訑<br>自足未有不距人於千里者也今夫海非不茫然大<br>也其東無東也其西無西也其南無南而其北無北<br>也震盪天地吞吐日月而不知津涯畔岸之所在也<br>然其所以能成其大者虚而已虚故能受而凡天下<br>之水微若畎澮大若江淮河漢流若川匯若澤其來</p>


<h4>附錄二019-1</h4>
<p>不一而一收之無遺勺焉其量定也故夫知海之大<br>者可以知人君之大知海之受者可以知人君之受<br>矣虛之道其善矣哉天下之言之弗一也猶夫水也<br>其理有顯微其辭有逆順其情有緩急而其人有親<br>踈貴賤也惟夫不震以威不絶以勢不窮以辨不蔽<br>其路而一以虛受焉夫然後下無匿情上無遺聴君<br>無蔽明臣無隱忠而凡天下國家之大萬幾之煩民<br>情物理雜出而不窮者莫不知之明處之當而無有<br>遺憾焉故曰為川者决之使導為民者宣之使言不<br>宣無以通其來不虚無以廣其受受之不廣則亦其</p>


<h4>附錄二019-2</h4>
<p>中之未虚而已譬則溝洫焉雨倐然集則瀵然盈其<br>量固然無足異也納諫之本其有外於虚哉今夫堯<br>舜禹湯皆古所謂大聖人者後世無及也而稱之者<br>則固曰稽衆舎已也取諸人以為善也聞善言則拜<br>也從諫弗咈也噫是可以觀聖人之虚矣是可以知<br>唐虞夏商之所以為盛治矣吾故謂海之大也衆水<br>為之也聖人之大也衆言為之也距衆言以為聖不<br>猶之塞衆川以為海哉况夫臣之於君本以義合自<br>非其性忠義而為國者鮮不因其君之意向而逢迎<br>焉古之人君賞以勸之罰以激之而猶恐其不言也</p>


<h4>附錄二020-1</h4>
<p>今也不諫者賞而諫者罰矣彼亦安肯以其身而自<br>試於不測之淵哉信乎納諫之本之在於虚也雖然<br>虚固無弗受矣受之則或未必皆是也而将一施之<br>乎曰非也虛則明明則能擇擇而行之則是非固有<br>所取舎矣舜所以執兩端而用其中也然則虛其納<br>諫之本歟明其從諫之用歟<br>李斯諫逐客<br>甚矣辯詐之傾國也假忠益而飾身謀功利之惑人<br>也狥近效而忘逺害故巧說之士可以欺貪君而不<br>可以欺明主而善為國者未嘗不黜一時之利而為</p>


<h4>附錄二020-2</h4>
<p>千萬年久大之圗也茍徒見其效而不見其害喜其<br>有謀國之忠而不察其情之自為也則其說行其詐<br>售一時君臣之間非不知各自以為得而不知釀成<br>莫大之憂者於是乎在矣可不戒哉昔始皇之世其<br>臣有因國之間而建為逐客之議者始皇聞李斯之<br>諫而正史氏録其書而歸之功謂秦卒用其謀兼天<br>下意若幸李斯之不去而信其言之酬者噫甚惑矣<br>且善觀人者不先辨其言之是非而先察其意之向<br>背斯之意其果為秦謀之乎無也斯固客耳其所以<br>歴明用客之効要皆不過自為之地而何有於秦哉</p>


<h4>附錄二021-1</h4>
<p>嘗觀蔡歸生之於楚木偹道晋大夫之賢析公雍子<br>巫臣苗賁皇之所以去椘而謀之者其言雖若為椘<br>忠計而其實為一伍舉言之故夫聲子假人之患以<br>懼椘而李斯援客之功以啗秦斯之所以得留者即<br>伍舉之所以得復也然以始皇之智而不免為斯之<br>所欺則以功利之說有以動其心而惑之耳夫内紹<br>四君之功外明王者之徳五帝三王之所以無敵此<br>誠始皇之所欲急聞者而豈悟其言之為大謬哉自<br>今觀之秦之興自繆公始再廓於孝公継盛於恵昭<br>至始皇而天下一矣其所以寢昌而寢大者繄客之</p>


<h4>附錄二021-2</h4>
<p>功也故由余百里奚蹇叔丕豹公孫支之属植其機<br>商鞅張儀范睢之徒踵其轍而後李斯者要其成人<br>亦孰不信客之真無負於秦哉吾則以為秦之衰自<br>繆公始積微於孝恵昭而遂滅於始皇之世何也天<br>之亡人國不必其貧弱寡小之足憂而凡廣之以疆<br>宇厚之以憑藉增之以勢焰皆所以滋其毒而降之<br>罰故仁積之謂富徳勝之謂强義行之謂威道隆之<br>謂盛昔之所以世大其業而因有天下於長久者用<br>此道也不然則其所謂一時之大邦者其根本元氣<br>已斬然消滅久矣而尚何以有天下為哉昔者嘗嘆</p>


<h4>附錄二022-1</h4>
<p>吳之有國僻在荊蛮已歴数百載矣至其末世因巫<br>臣之來教之乗車使其子為行人以通吳於晋後又<br>得椘人伍員者用之闔閭夫差之世非不赫然盛也<br>主潢池之盟且與晋争執牛耳然盟血未入口而越<br>已破其國殺其太子未幾而吳沼矣越本夏胤其封<br>猶久於吳至勾踐而有泄庸大夫種范蠡計然之徒<br>教之生聚教誨料兵蒐乗與吳競强於夫椒檇李之<br>間卒兼吳國而有之修覲聘馳兵車以進於中國文<br>明之會曾不一再傳而楚縣之矣向使夫差勾踐不<br>為伍員種蠡之所教界封疆而守之則泰伯夫差諸</p>


<h4>附錄二022-2</h4>
<p>君猶可延血食於殷久奚至於遽餒哉秦之為國猶<br>不可與吳越同日語始但邑西戎以保西陲後因犬<br>戎之難遂力戰取豐鎬盡有成周之故地傳及繆献<br>已數與晋争衡要不待孝恵而後强盛也使数君而<br>能屏遊士却賔客之言縱横者修仁義務道徳擁雍<br>州之地守殽凾之固則天下必不能與争而秦世世<br>無患矣嘗聞漢人論建都之利謂山東雖亂秦地可<br>全而有則知秦之處勢誠便守國誠固正使不能有<br>天下猶可祀栢翳於千百年之後也况其勢又非終<br>為諸侯者乎不知出此而乃聴諸客之言惑功利之</p>


<h4>附錄二023-1</h4>
<p>說刑争末事任為上圖一時筭計見効若甚可喜孰<br>知其國愈大其亡愈蹙其勢愈强而其祀愈不久也<br>中間若百里奚由余頗賢然夷考其事亦不出并國<br>圗伯而殊無一二及於仁義道徳之為衛鞅而下復<br>何言哉夫以鞅之鷙酷儀之狡險睢之隂賊得一人<br>焉亦自足以夷秦之種而何必代有其人也其强兵<br>則坑屠掩滅至於殺十萬人而不以為慘其聚財則<br>辟地増賦箕歛頭會至於盡壊先王之法而不以為<br>賊其峻刑則曹誅族剷膏流節離至於血波於道刑<br>黥師傅而不以為忍其自為利也則欺執誘殺至於</p>


<h4>附錄二023-2</h4>
<p>虜公子戕國君離親戚廢太后而况其谣狡暴厲又<br>有不可一一言之者哉孟子曰今之所謂良臣古之<br>所謂民賊若数子者其何啻民之賊也謂之國賊可<br>耳斯而為秦忠計者顧不明言用客之害而猶曰以<br>客之功豈非更為秦生一鞅也烹滅諸侯焚燒六經<br>破壊井田要其所為不過襲鞅之故轍而尤加甚焉<br>當時事勢正如大病之人其氣垂盡又從而膺之以<br>木索施之以箠椘其不遂奄然絶者幾希天下不勝<br>其毒一旦起而乗之適戍强於五伯閭閻逼於戎狄<br>嚮應憯於謗議奮臂威於甲兵不数年而秦無遺育</p>


<h4>附錄二024-1</h4>
<p>者斯之罪顧不大哉夫混一之樂不足以償殄滅之<br>慘南向之榮不足以洗係頸之辱死而有知則数君<br>者亦自悔于地下思其逐客之不早也雖然秦之用<br>客固足以僨其宗而客之用於秦者亦未有不反中<br>其身覆其族姓者也睢之免猶賴蔡澤儀以殺死鞅<br>以車裂斯具五刑惡之甚其受禍亦酷故秦既迄兹<br>無聞家而諸人之後亦斬矣昔人謂不韋以人易貨<br>揚子雲曰以國易宗故愚謂李斯諸人亦若是而已<br>不然則数子輔秦之功可以比伊吕之在殷周與國<br>咸休也而胡為不克庇其身哉愚故併及之使後為人臣無効李斯也</p>


<h4>附錄二024-2</h4>
<p>雋不疑引經断獄<br>善定天下之事者必先假一說以服人之心使之無<br>敢異議然後可以徐而處之以得其情而其義之合<br>與不合殆有所不及詳矣夫事之在天下也未嘗不<br>敗于狐疑而成於决断况夫事變倉卒之時衆志叵<br>測不可以逆防不可以詳諭使無一說以徵諸大義<br>而折服其心則姦萌一兆天下未必無異議焉其禍<br>有不可勝言者矣盖嘗觀之經曰蓄疑敗謀又曰惟<br>克果断乃罔後艱言事之貴乎断也傳曰無徵不信<br>不信民弗從言信之存乎徵也子産曰夫従政有所</p>


<h4>附錄二025-1</h4>
<p>反之言制事明民當有權以觧其惑而不能拘拘焉<br>蹈其故常也敏以断之徵以信之權以反之不疑之<br>說春秋将於是乎在豈若彼經生者流哉陳冊牘操<br>觚翰據時事首尾考諸義而精取諸類而當以是從<br>容議論几席間夫亦誰不可者而可責偹於應変倉<br>卒之頃乎方在廷之臣左右顧愕莫敢一言而首倡<br>其説以消其隂圗則其所稱引亦不過假是以濟其<br>変而已而尚及區區焉較擇其經義之合與不合而<br>後立之辭哉戾太子之事班史載之詳焉可覆也吾<br>不暇多述獨怪夫當昭帝之時男子成方遂因舎人</p>


<h4>附錄二025-2</h4>
<p>貌類之言而為誣罔之計犢車詣闕自稱太子此其<br>心固僥倖于一時之富貴而非有深謀逺慮以大有<br>所圗自今事定之後觀之疇不謂是煩一獄吏决耳<br>然而蒯聵盟孔悝以求國陳涉假扶蘇以鼓衆衛秦<br>之亂實由是基昭帝之在當時正田文所謂主少國<br>疑大臣未附百姓未信之日也犢車之入朝野変色<br>天子詔朝臣雜識視而至者噤不一啓口則安知其<br>真太子耶其非太子也安知不有踵秦人之故智而<br>為之者其真太子也安知不有左右之臣隂為之羽<br>翼顧天子所以處之何如而因以階亂耶安知不有</p>


<h4>附錄二026-1</h4>
<p>東宫舊人素知太子仁厚憚少帝嚴明故召之入而<br>欲為廢立策耶数者有一焉則漢之為漢且未知攸<br>底而何暇謀為昭帝地也昔晋耳立而吕郤焚宫鄭<br>子儀亹忽之亂傅瑕實外市焉使漢而有如二三臣<br>者亦甚可為寒心也已夫太子之死去是已数十年<br>廷臣之疑無足怪者疑於是則雖智者亦不知所處<br>疑於非則又未能使之帖然無辭以退也今也不斥<br>其非而直以大義断之於是乎天子之心釋大将軍<br>以下之疑决而犢車男子之姦塞卒不能措一辭焉<br>以就廷尉非固不待言是亦無所冀数語之間其獄</p>


<h4>附錄二026-2</h4>
<p>立辨不疑之善断大事固如是哉或者咎其是轍拒<br>蒯聵為戾於春秋之旨於乎其於春秋之旨誠戾也<br>是果何時而暇為是裁度考據耶呼吸之間事機立<br>異使尚可以從容安緩而圗之則其真妄是非亦自<br>有說又何以引春秋為哉何則方遂之為是詐也實<br>動心於舎人貌類之言則知當時之識太子者未為<br>無人也天子一發明詔使内而掖庭太子宫外而朝<br>廷又外而及於京邑之民凡及見太子者莫不至至<br>則求其肖而别焉則衆目攸萃情狀莫匿其何說之<br>辭此其一說也不然則詰之曰泉鳩之匿拒户之經</p>


<h4>附錄二027-1</h4>
<p>太子死有明徵矣而何為者此又一說也又不然則<br>詰之曰闕下之戦三公自将先帝震怒有斬反者之<br>詔矣既而壺関三老有疏田千秋有言上心悔悟而<br>江充族矣蘇文焚矣歸來望思之臺作矣其欲赦太<br>子明甚而弗聞乎時胡不束身歸罪今焉自詣何嗟<br>及也此又一說也又不然則詰之以當時宫禁之事<br>如皇后之所教衛融之所譛訴用法大臣之所以不<br>悅以至太子幼之所經歴阿保乳母壮之所通賔客<br>以至江充之姦石徳之計闕下之戦任安暴勝之之<br>死之詳使其是也周能言之使其非也則雖其甚黠</p>


<h4>附錄二027-2</h4>
<p>亦必不能一一記憶况宫省事秘又有所不及知者<br>摘其一二矛盾亦自成獄此又一說也夫持是数說<br>以詰太子不出於此必出於彼宜若無遁情者然反<br>覆曲折非累千百言不可决以是處事吾恐口語未<br>終而肘腋生変議者不旋踵而社稷已移之他人矣<br>是可不深慮耶使其議已决矣太子其果非真矣而<br>吾前所謂是則愈不可處非則不能使之帖然無辭<br>者是又可不深慮耶吾是以謂不疑之能断大事也<br>折諸經所以徵聖責之罪所以正法而其是與否一<br>不計焉故能不移時不廢辭而其獄决矣吾是以謂</p>


<h4>附錄二028-1</h4>
<p>不疑之能断大事也而尚可以經術未精為之病哉<br>雖然經術所以經世務而春秋者尤聖人經世大法<br>所在吾聞之董生為人臣子者不可以不知春秋處<br>經事而不知其宜遭変事而不知其權其尤不可不<br>究心尚矣然古之善經術者不明於當事之際而明<br>於未事之先盖其胸中事事有定一旦有感而通則<br>口如其心心如其經經如其事事如其義而動不失<br>其當焉其宜其權惟吾之所處而何嘗有牽合附會<br>之說是其所非非其所是以罔一時之不知者乎然<br>則論不疑者當如何取其應変之權置其所引之經而無深求焉可也謹論</p>


<h4>附錄二028-2</h4>
<p>陳平周勃<br>天下之事不可以幸而成也以幸成斯以不幸敗古<br>之所謂大臣者當不若是機可以先圗勢可以逆制<br>而直依阿巽懦茍安目前僥倖以自定而後之人猶<br>從而稱之曰某之功某之功吾不知其說也嘗觀平<br>勃之在漢也奮身徒步際高祖之興而景附之非内<br>叅謀議則外應征伐天下未定則設竒應変攻城掠<br>地如彼其勞也天下既定則誅亂制暴持危扶傾又<br>如此其艱也吕氏之亂微二人者其孰不為漢危之<br>盖高祖安劉必勃之語至今以為知人而二子所謂</p>


<h4>附錄二029-1</h4>
<p>安社稷定劉氏後者亦莫不以為能踐其言也然吾<br>聞之大臣之所以任天下之事者非徒以其一時之<br>權譎小数可以愚敵人之耳目亦非以其椎魯樸鄙<br>一無所事而徒以竊夫長者之稱而已也鎮之以望<br>本之以忠守之以義謀之以豫而經緯之以才然後<br>可以折姦萌遏亂源動無不克行無過舉而天下國<br>家之事於我乎濟焉此固非有所僥倖於適然者也<br>今觀平之在當時也臣魏事楚而卒亡命於漢回節<br>易行於数主之間受金之汚亦且直任不愧而勃固<br>織薄吹簫之徒也此其素望之不能明矣及其高惠</p>


<h4>附錄二029-2</h4>
<p>継世吕雉擅命意欲貴其私戚而猶未敢公言之也<br>天下之事豈一孺子之所能知平勃顧因辟疆之言<br>遽推諸吕而王之度其意不過以太后哭泣不可止<br>畏其有圗已之心而姑為是以順適其欲不知夫周<br>陳氏安而劉氏危矣忠於謀國者顧若是乎哉故說<br>者謂當時以義争之陵既不可平又不可勃又不可<br>則吕氏亦必有憚而不敢而胡為乎既不能諫又從<br>而導諛之也要之平勃於漢草莽相従不過以强弱<br>定君臣之分軋之以權勢縻之以禄爵而初非誠有<br>為漢之心一旦勢殊事異則皆渙然離耳而欲以伏</p>


<h4>附錄二030-1</h4>
<p>莭死義責之不亦過耶夫既不能正之於先猶宜深<br>察其変而豫為之所當時操兵柄典宿衛者悉為吕<br>氏兄弟其不能使之帖然於下必矣而乃優游以卒<br>年嵗寂寂而無一謀其平日所謂秘策奇計者一無<br>所見而徒燕居深念至於陸賈直入坐而不知亦甚<br>可咲也已盖平之才不過權譎小数而勃者直一椎<br>魯樸鄙之人而止耳而何足與言社稷之大計耶故<br>當諸吕之發難也非朱虚侯章則其隂謀有所不及<br>知非灌嬰齊王襄連兵於外則諸吕之心無所憚非<br>平陽侯窋則賈壽之言無自聞非酈寄之紿說紀通</p>


<h4>附錄二030-2</h4>
<p>之矯莭則太尉不得入北軍而漢家之事於是乎敗<br>矣迨其劉章諸人布置已定而勃猶未敢誦言誅之<br>左右袒之問其心盖尚業業也然則平勃固亦坐收<br>其成功而已而豈真有安漢之才者哉故愚嘗謂二<br>子之成功實有四幸高后既崩一也人心為漢二也<br>樊噲早死三也諸吕皆愚人四也何則使高后尚在<br>則雖其罪惡甚彰姦宄畢露而城社依憑决不可動<br>不然吾恐事未克而先就菹醢之地矣彼太后者其<br>何有於平勃耶沛公之有天下也剪除煩苛與民更<br>始其徳澤之在人心久矣傳一二世而吕氏乃欲竊</p>


<h4>附錄二031-1</h4>
<p>而取之此固天下之所憤鬱也故降侯以一莭入北<br>軍一呼而士皆左袒豈誠勃之能使然也哉樊噲之<br>死蘇氏嘗幸之矣使噲也後太后而死則乗之以僣<br>竊之權而濟之以雄桀之氣雖其妻吕頹之智亦自<br>高諸吕数等終不能遂成大事易劉氏而帝之而漢<br>已深受其弊矣其肯安然受刃於諸將之手耶彼吕<br>氏諸人皆庸奴俗子不過藉后勢以幸旦夕之富貴<br>而非有雄才大計深識逺圗足與計子孫者也故酈<br>寄一紿遽欲觧組而去之正如司馬懿之料曹爽所<br>謂駑馬戀棧豆者曾不思其主兵也何功其享有漢</p>


<h4>附錄二031-2</h4>
<p>氏之祿爵也何道其所以服當時之将相大臣也何<br>能獨恃一太后而后則死矣而猶欲歸封國享富貴<br>以為吕氏不拔之業噫亦太愚矣且諸老人亦嘗有<br>言其不便者使産祿當時僅得中人之識但據南北<br>軍而不去則雖十勃百酈寄吾亦不知其何以措手<br>故曰平勃之成功亦幸而已大抵平之機詐有餘而<br>忠正不足至於吕氏之難則併其機詐而亡之諺所<br>謂老将至而耄及之者平之謂矣事變既平而雍雍<br>文帝之朝錢榖决獄之所弗與知以修宰相之度夫<br>何難者勃之木强有餘而才識不足觀其就國之後</p>


<h4>附錄二032-1</h4>
<p>執兵見守尉處事猶周章若此而况於変故之頃乎<br>渭橋之迎倉卒請間所謂招之不來麾之不去者噐<br>度當不若是也要之二子於大臣之道均未之講論<br>其優劣則勃之重厚猶可倚仗而陳平者特一巧詐<br>小人而已奚其智奚其智<br>>表<br></p>


<h4>附錄二032-2</h4>
<p>擬輔臣謝<br>賜夏日同遊詩表<br>嘉靖某年某月某日伏蒙<br>聖恩賜臣等夏日同遊詩若干首者<br>景際文明鸞簉徯觀于<br>龍御志同上下<br>奎章紀盛於<br>宸遊方驚覩乎賁文遽拜嘉於晋錫捧緘知重拭<br>目生輝臣等誠懽誠忭稽首頓首上言竊惟聖<br>人之情見乎辭猶化工之妙著於物心存觧阜</p>


<h4>附錄二033-1</h4>
<p>徽音遐想於虞絃戒切荒淫家法明徵於禹訓<br>六府三事修和之政可歌天保采薇經綸之迹<br>具在慨聖人之不作因刪後以無詩大風惟猛<br>士之思勁草溢諫臣之美芝房天馬紀祥未数<br>於休徵玉樹後庭導欲徒彰於否徳惟先王無<br>流連之樂必明聖乃述作之資兹盖伏遇──皇帝陛下<br>乾徤統天<br>震明御極發<br>孝思於明倫之典闡</p>


<h4>附錄二033-2</h4>
<p>聖學於敬一之箴禮舉<br>耕桑復千年之曠典祀分<br>丘澤决数代之疑文治既切于時幾道尤通於張<br>弛朱明甫屆釋一日之萬機<br>玉輅有來肅千官於群從<br>君臣相悅泮奐爾游顧惟鼎覆之徒亦與泰交之會<br>仁覃茂對每先天而奉時<br>學有緝熈自因聲以成律景隨心暢樂與人同掞<br>睿思之春容飛<br>雲章之藻麗經緯乎天地之運炳煥乎日星之明</p>


<h4>附錄二034-1</h4>
<p>光燭<br>寳奎香浮錦軸信乎陋唐宗苦炎熱之句而未與<br>争驅視<br>聖祖醉學士之歌而庻幾嫓美者也臣某等叨竊無<br>能遭逢有幸<br>翠華飛而臣扈已濫具茨之遊叢雲起而<br>帝歌共駭洞庭之奏臣敢不<br>　敷言是訓傳世為榮捧觀已眩於珠璣珍襲允同於<br>琬琰忠慚召奭矢詩未遂於巻阿志效袁絲諷<br>諫尚懸於峻坂伏願典則丕承乎</p>


<h4>附錄二034-2</h4>
<p>祖訓怠荒時儆於聖謨<br>武文為天下君永見堯言之布<br>游豫作諸侯度重興夏諺之休受丕丕基<br>建極會歸于一統惟<br>明明后保暦聿至于萬年臣無任瞻<br>天仰<br>聖忻戴屏營之至謹奉<br>表稱<br>謝以<br>聞</p>


<h4>附錄二035-1</h4>
<p>擬<br>賜衍聖公孔彦縉宅於京師謝表永樂二十二年<br>伏以道崇梁木爰推覆幬之恩<br>眷及樗材曷罄涓埃之報儒林有慶吾道増輝竊<br>惟尼山毓將聖之英洙泗衍斯文之統宫墻入<br>望日月快瞻綏來動和神化功於俄頃道德仁<br>義作宗主於萬年秩祜申錫於後人殊寵屢頒<br>乎前代褒成錫號漢尊孔覇之稱文宣襲封宋<br>下孔宜之命雖屋烏之推愛自昔有聞而澤鴈<br>之究安于今僅見兹伏遇</p>


<h4>附錄二035-2</h4>
<p>皇帝陛下<br>沉幾先物<br>英断若神<br>文治煥於無為<br>武功昭於不殺<br>聦明盡下<br>恭儉守成抑祥瑞以逺佞諛購遺書以偹省閱民<br>流動念天變咎躬納北狄之降志存柔逺罷西<br>域之貢心恐煩民重詒謀必嚴宫臣輔導之勅<br>崇儒術既謹先師釋奠之儀復延賞於後昆遂</p>


<h4>附錄二036-1</h4>
<p>濫恩於庇賤趣司徒以課後走繕部以鳩工是<br>經是營廼慰廼止俾當<br>虞廷之肆覲無煩鄒館之假留環堵之素分太踰<br>夏屋之懐居已甚一朝盛典世羡為榮千載奇<br>逢人誇其美惟漢哀賜董賢之第祗示寵私若<br>唐玄侈祿山之居徒資譏訕新宅以徙晏子景<br>公尚昧於卜隣殿材以賜魏徵太宗不終夫舊<br>好崇徳象賢光前裕後未有如<br>今日之命者也臣彦縉叨承聖後忝列儒流過庭<br>之訓雖聞入室之功未致襲爵繆仍乎世命悚</p>


<h4>附錄二036-2</h4>
<p>恧已深<br>賜宅俄出於新恩感思何既敢不勉圗報效期<br>帝眷之莫辜益勵學修求家聲之弗墜道同時而俱<br>泰身與國以咸休伏願治不下堂薄海際<br>文明之盛身先建極敷天同歸仰之誠天下為一<br>家永<br>示建瓴之勢春秋大一統恒固<br>宅中之基臣無任瞻<br>天荷<br>聖激切屏營之至謹奉─表称─謝以─聞</p>


<h4>附錄二037-1</h4>
<p>擬<br>文華殿新造<br>九五齋<br>恭黙室成廷臣賀表　　　　　會試<br>伏以日新<br>聖學昭<br>龍徳之正中天啓<br>宸居仰<br>明哲之作則<br>大人已孚於利見良弼冀協於旁求歡洽臣民光昭</p>


<h4>附錄二037-2</h4>
<p>海宇臣等誠懽誠忭稽首頓首竊惟宫室之營<br>實係國家之重詩歌築室書美肯堂禮謹月令<br>之居易兆棟隆之吉禹卑宫而民悦文作臺而<br>子來顧後王之汰無窮而離宫之營益廣未央<br>壯麗昭儉徳以何禆仁夀紛華敝侈心於無用<br>惟<br>一人之立極以四海而為家動必有成書皆可法恭<br>惟<br>皇帝陛下<br>徳懋重華</p>


<h4>附錄二038-1</h4>
<p>道隆峻極闡<br>孝思於明倫之典邃<br>帝學於敬一之箴禮舉耕蠶復千年之曠典祀分<br>丘澤决數代之疑文爰觀土木之興每見<br>時幾之勅<br>無逸有殿心存稼穡之艱<br>豳風有亭義昭風化之自頃於<br>文華之殿復新齋室之營軒轅艸圗羲和練日罄玉<br>石於隴阪空瓌材於瀟湘梓人効審曲之能司<br>空董绳直之役美兼輪奐户列西南匪徒為即</p>


<h4>附錄二038-2</h4>
<p>安之謀抑以寓藏修之益虹梁雲繞掲<br>九五以名齊螭柱星羅采<br>恭黙而扁室<br>心罔安於上治<br>志常切於交脩期進徳修業之及時求多聞建事<br>以永世庸言之信庸行之謹已徵徤法於天行<br>汝惟舟楫汝惟塩梅會見思通於<br>帝賚臣等官聮<br>禁省學愧通儒啓沃無能恒懐憂於夕惕遭逢有<br>幸每傾望於雲從爰觀鼎建之成益喜泰來之</p>


<h4>附錄二039-1</h4>
<p>會伏願<br>懋商宗有獲之學<br>體周文未見之心<br>龍飛溥出震之功兩儀耀徳<br>虎変協継離之照三極呈祥梦兆熊羆衍百男之<br>鴻慶<br>化行麟趾詒萬葉之燕謀臣無任瞻<br>天仰<br>聖欣躍屏營之至謹奉<br>表稱　賀以　聞</p>


<h4>附錄二039-2</h4>
<p>擬重修─大明會典進呈表<br>伏以<br>盡倫盡制宏猷逺酌於百王載筆載言<br>大典継明於昭代人存政敏君舉必書述作信<br>明聖之徵摩編效臣工之職政由俗革治以道同<br>竊惟堯言存舜典九功之叙可歌武烈継文謨<br>六典之文具在惟<br>太祖之御極暨<br>列聖之承宗治定而功成已見重熈於千載<br>議禮以制度式存會典之一書纂成肇始於</p>


<h4>附錄二040-1</h4>
<p>敬皇潤色再厪於<br>武廟上自洪武戊申之歳下迄弘治壬戌之秋法始<br>　　正家俯陋仙源之講恩終懐逺下嗤王會之圗<br>　　夏典明明而可徵周文郁郁乎大偹顧自書成<br>　　之日已幾数十年中間法制之殊何止二三冊<br>　　前規雖在近事靡徵兹盖伏遇<br>皇帝陛下<br>　舜孝烝烝<br>　文心翼翼<br>　道則天而同大</p>


<h4>附錄二040-2</h4>
<p>德與日以俱新<br>敬一有箴逺妙傳心之法<br>明倫有典丕昭嗣服之心謂兹會典之成寔出<br>先朝之志離明継照<br>紹述逺發於<br>宸衷巽命重申續纂上承於<br>手札臣等草茅賤質樗櫟散材學不足以知今<br>文非善於記事勉勤鉛槧繆正金根特書屢書事<br>曲盡於<br>當代識大識小道豈資於在人爰攄終嵗之功用塵</p>


<h4>附錄二041-1</h4>
<p>乙夜之覽伏願<br>對揚光訓法近守於<br>祖宗率由舊章動必徵諸方册自家而國而天下恒<br>享和平之休曰夀與福與多男永膺祚胤之盛<br>臣無任瞻<br>天仰<br>聖激切屏營之至謹以重修　大明會典隨<br>表上<br>進以<br>聞</p>


<h4>附錄二041-2</h4>
<p>問成帝罷中書宦官高宗遣天竺方士歸國<br>何如<br>有可法之善者君子不能冺其迹無為善之誠者君<br>子不能掩其非盖政之所行固有善否之殊而事之<br>所由尤有誠否之别由於已者誠也雖明君不是過<br>也不由於已者非誠也雖善政無足取也此漢成之<br>罷宦官唐高之遣方士君子所以存其迹而著其非<br>歟請因─明問而復之古今論小人之害國者必曰<br>宦官也方士也盖宦官以隂柔蠧國政方士以左道<br>蕩主心其術不同而同歸於亂古今論人主之善政</p>


<h4>附錄二042-1</h4>
<p>者必曰不任宦官也不信方士也故君身為之强固<br>君徳為之清明其善不同而同歸于治君子是以善<br>成帝高宗之舉也夫宦寺之設昉於周公觀周官分<br>職太宰司徒宗伯之属皆有所謂奄人然而其事甚<br>微其勢甚不得已也浸谣於春秋至秦而禍極矣伊<br>戾以坎盟殺宋痤寺栁以熾炭蠱元公閽人之戕戴<br>吳趙高之賊二世皆是物爾自漢言之則如武帝之<br>英明而弘恭石顯猶得以竊其權焉故宋人論奄尹<br>之禍如毒藥猛獸未有不裂肝碎首吁亦可畏矣彼<br>成帝者乃能一朝罷而去之此綱目所以有罷中書</p>


<h4>附錄二042-2</h4>
<p>宦官之書也方士之說昉于周穆觀今傳記所載得<br>八龍騎之西遊與王母宴于瑶池之上然而其年耄<br>荒其國亦幾失也崇信於秦皇至漢武而其惑甚矣<br>新垣候日於再中少君夜祠以致鬼五利之鬪綦公<br>孫卿之仙迹皆是物爾自唐言之則如太宗之神武<br>而娑婆昧者猶得以售其術焉故漢人論神怪之說<br>聴其言洋洋滿耳若将可遇求之盪然如繫風捕影<br>終不可得吁亦知言矣彼高宗者乃能一朝遣而去<br>之此綱目所以有遣天竺方士歸國之書也然以二<br>君之政無一可書而偉然此舉逺非武帝太宗之所</p>


<h4>附錄二043-1</h4>
<p>能及君子是以疑於其故焉何則中官外戚相為低<br>昂此勢盛則彼勢衰當其時赤鳳秉樞機五侯越政<br>軌成帝之不能有為明矣故宦官之去正恐其與已<br>分權事在元舅而不在天子也罷一宦官任一宦官<br>君子謂其亂則均爾漢祚之移于王氏其禍不基於<br>是哉長生谣欲相為出入彼念去則此念專當其時<br>才人長髮於尼寺昭儀煽豔於房闥高宗之迷於情<br>慾甚矣方士之遣正恐其妨於谣欲事在女后而不<br>在天子也遣一方士惑一方士君子謂其害尤甚爾<br>唐祚之移于武氏其兆不萌於此哉於乎不納叛人</p>


<h4>附錄二043-2</h4>
<p>其説非不正也而莒僕之黜季文實回是以執魯柄<br>焉不用外戚其事非不善也而穰侯之罷范睢實因<br>是以得秦權焉二事亦甚類矣善觀人君之政者先<br>觀其所由可也<br>問王蘇徳學何如<br>君子之律人也以道而其取人也以長律人以道則<br>其辭不得不嚴而凡一言一行之不合於聖賢者皆<br>在所必黜取人以長則其論不得不恕而凡一言一<br>行之能自立於天下後世者皆在所必與何則道固<br>不可以少假而無求偹於一人則先王之所以存忠</p>


<h4>附錄二044-1</h4>
<p>厚之道于天下也知乎此斯可與論王蘇二公之徳<br>學矣夫事之成敗莫不有已然之明迹而善探本者<br>不遺其始而狥其終人之是非亦莫不有已然之定<br>論而善原情者不觀其顯而釋其隱故世之論二公<br>者吾嘗聞之矣病天下者莫如新法而荊公信以為<br>可行於是青苗均輸紛然變其祖宗之舊而熈豐之<br>政亂矣壊國家者莫如小人而荊公恃以為可用於<br>是惠卿李鄧顯然布於執政之地而紹聖之禍基矣<br>任王韶以開邉而百萬之生靈殱於兵刃逐韓富以<br>專國而三朝之舊臣委于外藩其所以蔽主而蠧民</p>


<h4>附錄二044-2</h4>
<p>者要未可一二数而蘓氏則無之此其已然之成敗<br>是非固未有不罪王氏而釋蘓氏者也殊不知二公<br>心事無大懸殊而其謀猷論議固相出入生財之說<br>蘓氏亦嘗言之非荊公為之先發則新法之禍在蘓<br>氏而不在王氏也用兵之說蘓氏亦嘗言之由荊公<br>為之首倡故熈河之敗在王氏而不在蘓氏也親少<br>游之徒則所與者皆浮薄訾程氏之黨則所崇者非<br>正學其所以不貽禍于天下者要亦當時之不大用<br>而已此其隱然之成敗是非又未可釋蘓氏而罪王<br>氏也所以然者盖由二公於聖賢之道均未之講故</p>


<h4>附錄二045-1</h4>
<p>雖所為或可知或未可知而皆無以逭乎君子之譏<br>耳然人之所為失於彼者未必無得于此而有所短<br>者不可遂掩其長君子於是乎每取莭焉何則以荊<br>公之行言之則其不愛官爵固逺過于富貴利達之<br>徒而不溺声色亦誠可為清正脩潔之士故先儒嘗<br>謂公之素履與溫公大略相同使其政事不大謬焉<br>誠亦未易得矣以坡公之文言之則其自謂如千里<br>之駒御以王良萬斛之泉隨地而出盖信然也故當<br>時其父子隱然名動京師而得與歐陽氏並稱於世<br>使其學術稍以正焉誠亦不多見矣惜乎功利詞章</p>


<h4>附錄二045-2</h4>
<p>有以沒溺二公之心而終不悟也噫<br>問陳蕃薦五處士詔徵皆不至夫五人者之行<br>果有可稱者歟其不至豈各有所見歟<br>見賢而舉者大臣為國之公見幾而作者君子保身<br>之哲何則妨賢病國不免於狥私意而忘公道入亂<br>居危将至於蹈險地而履禍機由前言之則不忠由<br>後言之則不智不忠非大臣也不智非忠臣也吾是<br>以知見賢而舉大臣之所以為其國見幾而作君子<br>之所以保其身也請因<br>明問而復之漢自光武再興鼎遷東洛九傳而至桓</p>


<h4>附錄二046-1</h4>
<p>帝運且否矣幸而人豪如陳蕃實維持之處困亨屯<br>為國柱石擴好善之心廣進賢之路推轂士類側陋<br>俱揚當時膺其薦者在豫章則為徐穉在彭城則為<br>姜肱在汝南則為袁閎在京兆則為韋著在潁川則<br>為李曇而是五處士者則皆匿以為高往而不返崇<br>廉靖之真守退讓之志白駒皎皎空谷遐心雖安車<br>玄纁之徵囂囂不顧略不為漢一屈而為蕃一出焉<br>夫無知薦陳平常何薦馬周皆為其有可用之才山<br>公之啟事王旦之疏名皆為其有可取之實則知薦<br>人者當於其行而不可沽舉善之美名陳蕃薦五人</p>


<h4>附錄二046-2</h4>
<p>而五人者其行果足薦歟如廣漢楊厚之來則陳漢<br>三百年之厄江夏黄瓊之至則有明習政事之稱而<br>李固以直言舉又嘗以尚書之非人為對則知為士<br>者當行其志也不可負見舉之美意五人者之不至<br>其見果何居歟今以五人考之如徐穉則業勤耕稼<br>而自食其力恭儉義讓而人服其徳行何懿也姜肱<br>則博通五經兼明星緯友愛諸弟感悔賊冦行何良<br>也身居土室而以耕學為業則袁閎之行為足稱隱<br>居教授而為三輔冠族則韋著之行為可取以至遭<br>值少孤家貧力學継母嚴酷事之惟謹則李曇之行</p>


<h4>附錄二047-1</h4>
<p>之優又可見矣是蕃之薦為能薦其所當薦矣非有<br>為國之心而能若是乎以當時言之則國步多艱根<br>本已蹶四海横流非砥柱之所能遏三綱將墜豈一<br>木之所能支黨錮殺戮之慘已於是而可以覩其機<br>中官專恣之惡已於是而可以窺其非故郭有道既<br>明且哲以保其身申屠蟠見幾而作不俟終日觀魏<br>桓對其鄉人所謂生行死歸於諸子何有之言則知<br>其時之不可以有為而五人之不至亦各有見不失<br>為可以處而處矣愚不佞敢以此為献惟執事其與<br>進焉</p>


<h4>附錄二047-2</h4>
<p>問程朱之門人衆矣願詳其行義而推其善<br>學者<br>傳道於先正者或得其一偏或得其全體君子不可<br>不究其實而别其優也盖不究其實則行義之詳無<br>自而知不别其優則善學之士又何自而可見哉故<br>或得其一偏或得其全體傳道雖同而造徳各異君<br>子其可以弗辨哉<br>執事發策下詢而以程朱之門人為問欲有以詳其<br>行義而推其善學者愚請掇拾其一二以為復盖自<br>夫五星聚奎宋啔文明之運諸儒継出身當道統之</p>


<h4>附錄二048-1</h4>
<p>傳誨人存不倦之誠而立教有因材之篤在洛有如<br>二程夫子焉明道徳性寬大規模廣濶伊川氣質剛<br>方文理宻察此其有得於道者也而門外尺雪師道<br>尊嚴座上春風意象渾厚當時門人寕無可言者乎<br>是故純粹宏深簡易平淡而為老師宿儒所推先則<br>楊時其人也問學日進政事絶人而為公卿大夫所<br>尊信則游酢其人也才識頴悟則有若李端伯力排<br>異端則有若朱光庭蘇季明徳性純茂强學篤志吕<br>與叔脩身好學行如古人范淳夫資質平正謝顕道<br>行學可師吕和叔任道擔當風力甚勁而深潜縝宻</p>


<h4>附錄二048-2</h4>
<p>不及與叔張思叔窮理造微鮮能及之而持守工夫<br>不及和靖周恭叔持身嚴苦塊然一室貴娶瞽女愛<br>過常人侯師聖安於羇苦守莭不移經術通貫不窮<br>時事纖微皆察志在行道如馬伸雖勇於為義而耻<br>以釣名也資質魯鈍如尹焞雖持守有餘而格物未<br>至也程子之門人其行義之可見者如此在閩則有<br>如朱子焉豪傑之才足以折群疑於百家格致之學<br>有以集大成於諸子此其有得於道者也而廣信鵞<br>湖之寺從游者多長沙敬簡之堂依歸者衆當時門<br>人又豈無可言者乎是故進學可畏處事不茍則有</p>


<h4>附錄二049-1</h4>
<p>若李燔義所當為勇不可奪則有如張洽黄直卿明<br>睿端莊造詣純篤㬊亞夫進學意氣頗多激昻陳才<br>卿一室蕭然有以自樂工夫精進尤為可喜蔡季通<br>有精詣之識卓絶之才不可屈之志不可窮之辨陳<br>安卿論顔子卓爾之說甚善論大本達道意甚偹鄭<br>可上說易中庸甚孜細論人心道心益精宻方賔王<br>親切的當不失乎為學之序蔡仲黙註書明範不愧<br>乎父師之托學有根據而為政能舉先王之典以活<br>無告之人者寥徳明其人焉身在都城而能味衆人<br>之所不味以至卒究大義者輔漢卿其人焉朱子之</p>


<h4>附錄二049-2</h4>
<p>門人其行義之可見者又如此然而升堂濟濟莫非<br>一時之俊彦論道侃侃率皆天下之英材伊欲推其<br>善學者而表章之則愚得以折諸當時同列之所稱<br>與者矣何則和靖尹氏之言有曰河南二程夫子以<br>孔孟絶學為天下之倡而升堂覩奥者三人曰廣平<br>游定夫上蔡謝顕道龜山楊中立是已則知三人者<br>之於程子可以為善學矣勉齋黄氏之言有曰季通<br>於先生之門可謂傑然者則知季通之於朱子可以<br>為善學矣夫曰行義者論其槩也曰善學者舉其尤<br>也行義或得其一偏而未盡乎程朱之妙善學</p>

</body>
</html>
